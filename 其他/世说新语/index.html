<h3>世说新语</h3>
<h4>《世說新語》基本上是客觀地描繪人物、事件，劉義慶把握住歷史素材，將當時的社會風貌，做了最真實的呈現。但一般是用大筆勾勒，較少刻意描繪。《中國小說史略》用「記言則玄遠泠雋，記行則高簡瑰奇」來說明《世說新語》的藝術特色。下面就分點敘述《世說新語》的藝術特色。 1.善於抓住人物特徵，作漫畫式的誇張描繪《世說新語》內出場的人物有上百個，但作者常用簡單幾個字，精確地描繪出主角的語言、動作，主角的性格便清楚的呈現在讀者的面前。如「曹操捉刀」，反映出曹操猜忌的本性，為人譎詐和「寧可我負天下，決不令天下人負我」的性格。再如「王藍田忿食雞子」的描寫，將他急躁的個性活生生的呈現出來。 2.善用對比突出人物性格《世說新語》受到魏晉流行的老莊哲學的影響，因此在用語上，語言雖然短小，可是仍善於借對比的手法，來突出人物的性格。如謝安、孫綽等泛海的故事，當面對事情時孫綽等人是「色並遽」、「喧動不坐」，而謝安卻是「貌閒意說，猶去不止」，用對比的手法來展現謝安臨危不亂的氣度。 3.情節具有戲劇性，曲折風趣《世說新語》中每則故事的篇幅都很短，但讀起來有如今日讀的極短篇小說，故事有首尾及高潮迭起的情節，如溫嶠娶表妹為妻的故事，人物對話詼諧，內容極富戲劇性。又如劉伶假借病酒，騙妻子為他準備好酒肉的故事，情節也是饒富趣味。 4.善於把記言與記事結合起來寫如何將一件歷史事件做最真實的呈現，又能讓讀者讀起來不枯燥呢？《世說新語》便能將記言及記事巧妙的結合為一，如「長星勸爾一杯酒，自古何時有萬歲天子。」這句話是晉孝武帝深夜入園看見彗星後，舉杯向星空祝酒所說的話，將他故做曠達的心態，表露無遺。</h4>
<h4>劉義慶</h4>
<p>德行第一 <br><br>1陳仲舉言為士則，行為世范，登車攬轡\，有澄清天下之志。為豫章太守，至，便問徐孺子所在，欲先看之。主薄白：「群情欲府君先入廨。」陳曰：「武王式商容之閭，席不暇暖。吾之禮賢，有何不可！」 <br><br>2周子居常云：「吾時月不見黃叔度，則鄙吝之心已复生矣。」 <br><br>3郭林宗至汝南，造袁奉高，車不停軌，鸞不輟軛；詣黃叔度，乃彌日信宿。人問其故，林宗曰：「叔度汪汪如万頃之陂，澄之不清，扰之不濁，其器深廣，難測量也。」 <br><br>4李元禮風格秀整，高自標持，欲以天下名教是非為己任。后進之士，有升其堂者，皆以為登龍門。 <br><br>5李元禮嘗歎荀淑、鍾皓曰：「荀君清識難尚，鍾君至德可師。」 <br><br>6陳太丘詣荀朗陵，貧儉無仆役，乃使元方將車，季方持杖后從，長文尚小，載著車中。既至，荀使叔慈應門，慈明行酒，余六龍下食，文若亦小，坐著膝前。于時太史奏：「真人東行。」 <br><br>7客有問陳季方：「足下家君太丘，有何功德，而荷天下重名？」季方曰：「吾家君譬如桂樹生泰山之阿，上有万仞之高，下有不測之深；上為甘露所沾，下為淵泉所潤。當斯之時，桂樹焉知泰山之高，淵泉之深？不知有功德与無也。」 8陳元方子長文，有英才，与季方子孝先，各論其父功德，爭之不能決。咨于太丘，太丘曰：「元方難為兄，季方難為弟。」 <br><br>9荀巨伯遠看友人疾，值胡賊\攻郡，友人語巨伯曰：「吾今死矣，子可去！」巨伯曰：「遠來相視，子令吾去，敗義以求生，豈荀巨伯所行邪！」賊\既至，謂巨伯曰：「大軍至，一郡盡空，汝何男子，而敢獨止？」巨伯曰：「友人有疾，不忍委之，宁以吾身代友人命。」賊\相謂曰：「吾輩無義之人，而入有義之國。」遂班軍而還，郡并獲全。 <br><br>10華歆遇子弟甚整，雖閒室之內，嚴若朝典。陳元方兄弟恣柔愛之道，而二門之里，兩不失雍熙之軌焉。 <br><br>11管宁、華歆共園中鋤菜，見地有片金，管揮鋤与瓦石不异，華捉而擲去之。又嘗同席讀書，有乘軒冕過門者，宁讀如故，歆廢書出看，宁割席分坐，曰：「子非吾友也！」 <br><br>12王朗每以識度推華歆。歆蜡日，嘗集子侄燕飲，王亦學之。有人向張華說此事，張曰：「王之學華，皆是形骸之外，去之所以更遠。」 <br><br>13華歆、王朗俱乘船避難，有一人欲依附，歆輒難之。朗曰：「幸尚寬，何為不可？」后賊\追至，王欲舍所攜人。歆曰：「本所以疑，正為此耳。既已納其自托，宁可以急相棄邪？」遂攜拯如初。世以此定華、王之优劣。 14王祥事后母朱夫人甚謹。家有一李樹，結子殊好，母恒使守之。時風雨忽至，祥抱樹而泣。祥嘗在別床眠，母自往暗斫之。值祥私起，空斫得被。既還，知母憾之不已，因跪前請死。母于是感悟，愛之如己子。 <br><br>15晉文王稱阮嗣宗至慎，每与之言，言皆玄遠，未嘗臧否人物。 <br><br>16王戎云：「与嵇康居二十年，未嘗見其喜慍之色。」 <br><br>17王戎、和嶠同時遭大喪，具以孝稱。王雞骨支床，和哭泣備禮。武帝謂劉仲雄曰：「卿數省王、和不？聞和哀苦過禮，使人憂之。」仲雄曰：「和嶠雖備禮，神气不損；王戎雖不備禮，而哀毀骨立。臣以和嶠生孝，王戎死孝。陛下不應憂嶠，而應憂戎。」 <br><br>18梁王、趙王，國之近屬，貴重當時。裴令公歲請二國租錢數百万，以恤中表之貧者。或譏之曰：「何以乞物行惠？」裴曰：「損有余，補不足，天之道也。」 <br><br>19王戎云：「太保居在正始中，不在能言之流。及与之言，理中清遠，將無以德掩其言。」 <br><br>20王安丰遭艱，至性過人。裴令往吊之，曰：「若使一慟果能傷人，浚沖必不免滅性之譏。」 <br><br>21王戎父渾，有令名，官至涼州刺史。渾薨，所歷九郡義故，怀其德惠，相率致賻數百万，戎悉不受。 <br><br>22劉道真嘗為徒，扶風王駿以五百疋布贖之，既而用為從事中郎。當時以為美事。 <br><br>23王平子、胡毋彥國諸人，皆以任放為達，或有裸体者。樂廣笑曰：「名教中自有樂地，何為乃爾也？」 <br><br>24郗公值永嘉喪亂，在鄉里，甚窮餒。鄉人以公名德，傳共飴之。公常攜兄子邁及外生周翼二小儿往食，鄉人曰：「各自饑困，以君之賢，欲共濟君耳，恐不能兼有所存。」公于是獨往食，輒含飯兩頰邊，還，吐与二儿。后并得存，同過江。郗公亡，翼為剡縣，解職歸，席苫于公靈床頭，心喪終三年。 <br><br>25顧榮在洛陽，嘗應人請，覺行炙人有欲炙之色，因輟己施焉，同坐嗤之。榮曰：「豈有終日執之，而不知其味者乎？」后遭亂渡江，每經危急，常有一人左右己，問其所以，乃受炙人也。 <br><br><br>26祖光祿少孤貧，性至孝，常自為母吹爨作食。王平北聞其佳名，以兩婢餉之，因取為中郎。有人戲之者曰：「奴价倍婢。」祖云：「百里奚亦何必輕于五□（羊殳）之皮邪？」 <br><br>27周鎮罷臨川郡還都，未及上住，泊青溪渚，王丞相往看之。時夏月，暴雨卒至，舫至狹小，而又大漏，殆無复坐處，。王曰：「胡威之清，何以過此！」即啟用為吳興郡。 <br><br>28鄧攸始避難，于道中棄己子，全弟子。既過江，取一妾，甚寵愛。歷年后，訊其所由，妾具說是北人遭亂，憶父母姓名，乃攸之甥也。攸素有德業，言行無玷，聞之哀恨終身，遂不复畜妾。 <br><br>29王長豫為人謹順，事親盡色養之孝。丞相見長豫輒喜，見敬豫輒嗔。長豫与丞相語，恒以慎密為端。丞相還台，及行，未嘗不送至車后。恒与曹夫人并當箱篋。長豫亡后，丞相還台，登車后，哭至台門；曹夫人作簏，封而不忍開。 <br><br>30桓常侍聞人道深公者，輒曰：「此公既有宿名，加先達知稱，又与先人至交，不宜說之。」 <br><br>31庾公乘馬有的盧，或語令賣去，庾云：「賣之必有買者，即當害其主，宁可不安己而移于他人哉？昔孫樹敖殺兩頭蛇以為后人，古之美談。效之，不亦達乎？」 <br><br>32阮光祿在剡，曾有好車，借者無不皆給。有人葬母，意欲借而不敢言。阮后聞之，歎曰：「吾有車，而使人不敢借，何以車為？」遂焚之。 <br><br>33謝奕作剡令，有一老翁犯法，謝以醇酒罰之，乃至過醉，而尤未已。太傅時年七八歲，著青布褲，在兄膝邊坐，諫曰：「阿兄，老翁可念，何可作此！」奕于是改容曰：「阿奴欲放去邪？」遂遣之。 <br><br>34謝太傅絕重褚公，常稱「褚季野雖不言，而四時之气亦備。」 <br><br>35劉尹在郡，臨終綿□（啜口換心），聞閣下祠神鼓舞，正色曰：「莫得淫祀！」外請殺車中牛祭神，真長曰：「丘之禱\久矣，勿复為煩！」 <br><br>36謝公夫人教儿，問太傅：「那得初不見君教儿？」答曰：「我常自教儿。」 <br><br>37晉簡文為撫軍時，所坐床上，塵不听拂，見鼠行跡，視以為佳。有參軍見鼠白日行，以手板批殺之，撫軍意色不說。門下起彈，教曰：「鼠被害，尚不能忘怀，今复以鼠損人，無乃不可乎？」 <br><br>38范宣年八歲，后園挑菜，誤傷指，大啼。人問：「痛邪？」答曰：「非為痛，身体發膚，不敢毀傷，是以啼耳。」宣洁行廉約，韓豫章遺絹百匹，不受；減五十匹，复不受。如是減半，遂至一匹，既終不受。韓后与范同載，就車中裂二丈与范，云：「人宁可使婦無□（衣軍）邪？」范笑而受之。 <br><br>39王子敬病篤，道家上章應首過，問子敬：「由來有何异同得失？」子敬云：「不覺有余事，惟憶与郗家离婚。」 40殷仲堪既為荊州，值水儉，食常五碗盤，外無余肴，飯粒脫落盤席間，輒拾以啖之。雖欲率物，亦緣其性真素。每語子弟云：「勿以我受任方州，云我豁平昔時意，今吾處之不易。貧者，士之常，焉得登枝而捐其本？爾曹其存之。」 <br><br>41初，桓南郡、揚廣共說殷荊州，宜奪殷覬南蠻以自樹。覬亦即曉其旨。嘗因行散，率爾去下舍，便不复還，內外無預知者。意色蕭然，遠同斗生之無慍。時論以此多之。 <br><br>42王仆射在江州，為殷、桓所逐，奔竄豫章，存亡未測。王綏在都，既憂戚在貌，居處飲食，每事有降。時人謂為「試守孝子」。 43桓南郡既破殷荊州，收殷將佐十許人，咨議羅企生亦在焉。桓素待企生厚，將有所戮，先遣人語云：「若謝我，當釋罪。」企生答曰：「為殷荊州吏，今荊州奔亡，存亡未判，我何顏謝桓公？」既出市，桓又遣人問：「欲何言？」答曰：「昔晉文王殺嵇康，而嵇紹為晉忠臣。從公乞一弟以養老母。」桓亦如言宥之。桓先曾以一羔裘与企生母胡，胡時在豫章，企生問至，即日焚裘。 <br><br>44王恭從會稽還，王大看之。見其坐六尺簟，因語恭：「卿東來，故應有此物，可以一領及我。」恭無言。大去后，既舉所坐者送之。既無余席，便坐荐上。后大聞之，甚惊，曰：「吾本謂卿多，故求耳。」對曰：「丈人不悉恭，恭作人無長物。」 <br><br>45吳郡陳遺，家至孝，母好食鐺底焦飯，遺作郡主簿，恒裝一囊，每煮食，輒佇錄焦飯，歸以遺母。后值孫恩賊\出吳郡，袁府郡即日便征。遺已聚斂得數斗焦飯，未展歸家，遂帶以從軍。戰于滬瀆，敗。軍人潰散，逃走山澤，皆多饑死，遺獨以焦飯得活。時人以為純孝之報也。 <br><br>46孔仆射為孝武侍中，豫蒙眷接烈宗山陵。孔時為太常，形素羸瘦，著重服，竟日涕泗流漣，見者以為真孝子。 <br><br>47吳道助、附子兄弟居在丹陽郡，后遭母童夫人艱，朝夕哭臨。及思至，賓客吊省，號踊哀絕，路人為之落淚。韓康伯時為丹陽尹，母殷在郡，每聞二吳之哭，輒為凄惻，語康伯曰：「汝若為選官，當好料理此人。」康伯亦甚相知。韓后果為吏部尚書。大吳不免哀制，小吳遂大貴達。</p>
<p>1邊文禮見袁奉高，失次序。奉高曰：「昔堯聘許由，面無怍色。先生何為顛倒衣裳？」文禮答曰：「明府初臨，堯德未彰，是以賤民顛倒衣裳耳。」 <br><br>2徐孺子年九歲，嘗月下戲，人語之曰：「若令月中無物，當极明邪？」徐曰：「不然。譬如人眼中有瞳子，無此必不明。」 <br><br>3孔文舉年十歲，隨父到洛。時李元禮有盛名，為司隸校尉。詣門者，皆俊才清稱及中表親戚乃通。文舉至門，謂吏曰：「我是李府君親。」既通，前坐。元禮問曰：「君与仆有何親？」對曰：「昔先君仲尼与君先人伯陽有師資之尊，是仆与君奕世為通好也。」元禮及賓客莫不奇之。太中大夫陳韙后至，人以其語語之，韙曰：「小時了了，大未必佳。」文舉曰：「想君小時必當了了。」韙大□（足叔）□（足昔）。 <br><br>4孔文舉有二子，大者六歲，小者五歲。晝日父眠，小者床頭盜酒飲之，大儿謂曰：「何以不拜？」答曰：「偷，那得行禮！」 <br><br>5孔融被收，中外惶怖。時融儿大者九歲，小者八歲，二儿故琢釘戲，了無遽容。融謂使者曰：「冀罪止于身，二儿可得全不？」儿徐進曰：「大人豈見覆巢之下，复有完卵乎？」尋亦收至。 <br><br>6穎川太守髡陳仲弓。客有問元方：「府君如何？」元方曰：「高明之君也。」「足下家君如何？」曰：「忠臣孝子也。」客曰：「易稱：『二人同心，其利斷金；同心之言，其臭如蘭。』何有高明之君，而刑忠臣孝子者乎？」元方曰：「足下言何其謬也！故不相答。」客曰：「足下但因傴為恭而不能答。」元方曰：「昔高宗放孝子孝己，尹吉甫放孝子伯奇，董仲舒放孝子符起。唯此三君，高明之君；唯此三子，忠臣孝子。」客慚而退。 <br><br>7荀慈明与汝南袁閬相見，問穎川人士，慈明先及諸兄。閬笑曰：「士但可因親舊而已乎？」慈明曰：「足下相難，依据者何經？」閬曰：「方問國士，而及諸兄，是以尤之耳。」慈明曰：「昔者祁奚內舉不失其子，外舉不失其讎，以為至公。公旦文王之詩，不論堯、舜之德而頌文、武者，親親之義也。春秋之義，內其國而外諸夏。且不愛其親而愛他人者，不為悖德乎？」 <br><br>8禰衡被魏武謫為鼓吏，正月半試鼓，衡揚□（木包）為漁陽摻撾，淵淵有金石聲，四坐為之改容。孔融曰：「禰衡罪同胥靡不能發明王之夢。」魏武慚而赦之。 9南郡龐士元聞司馬德操在穎川，故二千里候之。至，遇德操采桑，士元從車中謂曰：「吾聞丈夫處世，當帶金佩紫，焉有曲洪流之量，而執絲婦之事？」德操曰：「子且下車。子适知邪徑之速，不慮失道之迷。昔伯成耦耕，不慕諸侯之榮；原憲桑樞，不易有官之宅。何有坐則華屋，行則肥馬，侍女數十，然后為奇？此乃許、父所以慷慨，夷、齊所以長歎。雖有竊秦之爵，千駟之富，不足貴也。」士元曰：「仆生出邊垂，寡見大義，若不一叩洪鍾，伐雷鼓，則不識其音響也！」 <br><br>10劉公干以失敬罹罪。文帝問曰：「卿何以不謹于文憲？」楨答曰：「臣誠\庸短，亦由陛下綱目不疏。」 <br><br>11鍾毓、鍾會少有令譽，年十三，魏文帝聞之，語其父鍾繇曰：「可令二子來。」于是敕見。毓面有汗，帝曰：「卿面何以汗？」毓對曰：「戰戰惶惶，汗出如漿。」复問會：「卿何以不汗？」對曰：「戰戰栗栗，汗不敢出。」 <br><br>12鍾毓兄弟小時，值父晝寢，因共偷服藥酒。其父時覺，且托寐以觀之。毓拜而后飲，會飲而不拜。既而問毓何以拜，毓曰：「酒以成禮，不敢不拜。」又問會何以不拜，會曰：「偷本非禮，所以不拜。」 <br><br>13魏明帝為外祖母筑館于甄氏，既成，自行視，謂左右曰：「館當以何為名？」侍中繆襲曰：「陛下圣思齊于哲王，罔极過于曾、閔。此館之興，情鍾舅氏，宜以『渭陽』為名。」 <br><br>14何平叔云：「服五石散，非唯治病，亦覺神明開朗。」 15嵇中散語趙景真：「卿瞳子白黑分明，有白起之風，恨量小狹。」趙云：「尺表能審璣衡之度，寸管能測往复之气。何必在大，但問識如何耳。」 <br><br>16司馬景王東爭，取上党李喜，以為從事中郎。因問喜曰：「昔先公辟君不就，今孤召君，何以來？」喜對曰：「先公以禮見待，故得以禮進退；明公以法見繩，喜畏法而至耳。」 <br><br>17鄧艾口吃，語稱「艾艾」。晉文王戲之曰：「卿云『艾艾』，定是几艾？」對曰：「『鳳兮鳳兮』，故是一鳳。」 <br><br>18嵇中散既被誅，向子期舉郡計入洛，文王引進，問曰：「聞君有箕山之志，何以在此？」對曰：「巢、許狷介之士，不足多慕。」王大咨嗟。 <br><br>19晉武帝始登阼，探策得「一」。王者世數，系此多少。帝既不說，群臣失色，莫能有言者。侍中裴楷進曰：「臣聞天得一以清，地得一以宁，侯王得一以為天下貞。」帝說，群臣歎服。 <br><br>20滿奮畏風。在晉武帝坐，北窗作琉璃屏，實密似疏，奮有難色。帝笑之，奮答曰：「臣猶吳牛，見月而喘。」 <br><br>21諸葛靚在吳，于朝堂大會。孫皓問：「卿字仲思，為何所思？」對曰：「在家思孝，事君思忠，朋友思信，如斯而已。」 <br><br>22蔡洪赴洛，洛中人問曰：「幕府初開，群公辟命，求英奇于仄陋，采賢俊于岩穴。君吳、楚之士，亡國之余，有何异才而應斯舉？」蔡答曰：「夜光之珠，不必出于孟津之河；盈握之璧，不必采于昆侖之山。大禹生于東夷，文王生于西羌。圣賢所出，何必常處。昔武王伐紂，遷頑民于洛邑，得無諸君是其苗裔乎？」 <br><br>23諸名士共至洛水戲，還，樂令問王夷甫曰：「今日戲樂乎？」王曰：「裴仆射善談名理，混混有雅致；張茂先論史、漢，靡靡可听；我与王安丰說延陵、子房，亦超超玄著。」 <br><br>24王武子、孫子荊各言其土地人物之美。王云：「其地坦而平，其水淡而清，其人廉且貞。」孫云：「其山□（上山下罪）嵬以嵯峨，其水□（水甲）渫而揚波，其人壘□（石可）而英多。」 <br><br>25樂令女适大將軍成都王穎，王兄長沙王執權于洛，遂构兵相圖。長沙王親近小人，遠外君子，凡在朝者，人怀危懼。樂令既允朝望，加有婚親，群小讒于長沙。長沙嘗問樂令，樂令神色自若，徐答曰：「豈以五男易一女。」由是釋然，無复疑慮。 <br><br>26陸机詣王武子，武子前置數斛羊酪，指以示陸曰：「卿江東何以敵此？」陸云：「有千里蓴羹，但未下鹽豉耳。」 <br><br>27中朝有小儿，父病，行乞藥。主人問病，曰：「患瘧也。」主人曰：「尊侯明德君子，何以病瘧？」答曰：「來病君子，所以為瘧耳。」 <br><br>28崔正熊詣都郡，都郡將姓陳，問正熊：「君去崔杼几世？」答曰：「民去崔杼，如明府之去陳恒。」 <br><br>29元帝始過江，謂顧驃騎曰：「寄人國土，心常怀慚。」榮跪對曰：「臣聞王者以天下為家，是以耿、亳無定處，九鼎遷洛邑，愿陛下勿以遷都為念。」 30庾公造周伯仁，伯仁曰：「君何所欣說而忽肥？」庾曰：「君复何所憂慘而忽瘦？」伯仁曰：「吾無所憂，直是清虛日來，滓穢日去耳。」 <br><br>31過江諸人，每至美日，輒相邀新亭，藉卉飲宴。周侯中坐而歎曰：「風景不殊，正自有山河之异！」皆相視流淚。唯王丞相愀然變色曰：「當共戮力王室，克复神州，何至作楚囚相對！」 <br><br>32衛洗馬初欲渡江，形神慘悴，語左右云：「見此芒芒，不覺百端交集。苟未免有情，亦复誰能遣此！」 <br><br>33顧司空未知名，詣王丞相。丞相小极，對之疲睡。顧思所以叩會之，因謂同坐曰：「昔每聞元公道公協贊中宗，保全江表。体小不安，令人喘息。」丞相因覺，謂顧曰：「此子□（王圭）璋特達，机警有鋒。」 <br><br>34會稽賀生，体識清遠，言行以禮。不徒東南之美，實為海內之秀。 <br><br>35劉琨雖隔閡寇戎，志存本朝。謂溫嶠曰：「班彪識劉氏之复興，馬援知漢光之可輔。今晉祚雖衰，天命未改，吾欲立功于河北，使卿延譽于江南，子其行乎？」溫曰：「嶠雖不敏，才非昔人，明公以桓、文之姿，建匡立之功，豈敢辭命！」 <br><br>36溫嶠初為劉琨使來過江。于時，江左營建始爾，綱紀未舉。溫新至，深有諸慮。既詣王丞相，陳主上幽越、社稷焚滅、山陵夷毀之酷，有黍离之痛。溫忠慨深烈，言与泗俱；丞相亦与之對泣。敘情既畢，便深自陳結，丞相亦厚相酬納。既出，歡然言曰：「江左自有管夷吾，此复何憂！」 <br><br>37王敦兄含，為光祿勳。敦既逆謀\，屯据南州，含委職奔姑孰。王丞相詣闕謝。司徒、丞相、揚州官僚問訊，倉卒不知何辭。顧司空時為揚州別駕，援翰曰：「王光祿遠避流言，明公蒙塵路次，群下不宁，不審尊体起居何如？」 <br><br>38郗太尉拜司空，語同坐曰：「平生意不在多，值世故紛紜，遂至台鼎。朱博翰音，實愧于怀。」 <br><br>39高坐道人不作漢語。或問此意，簡文曰：「以簡應對之煩。」 <br><br>40周仆射雍容好儀形。詣王公，初下車，隱數人，王公含笑看之。既坐，傲然嘯詠。王公曰：「卿欲希嵇、阮邪？」答曰：「何敢近舍明公，遠希嵇、阮！」 41庾公嘗入佛圖，見臥佛，曰：「此子疲于津梁。」于時以為名言。 <br><br>42摯瞻曾作四郡太守、大將軍戶曹參軍，复出作內史。年始二十九。嘗別王敦，敦謂瞻曰：「卿年未三十，已為万石，亦太早。」瞻曰：「方于將軍，少為太早；比之甘羅，已為太老。」 <br><br>43梁國楊氏子九歲，甚聰惠。孔君平詣其父，父不在，乃呼儿出。為設果，果有楊梅。孔指以示儿曰：「此是君家果。」儿應聲答曰：「未聞孔雀是夫子家禽。」 44孔廷尉以裘与從弟沈，沈辭不受。廷尉曰：「晏平仲之儉，祠其先人，豚肩不掩豆，猶狐裘數十年，卿复何辭此！」于是受而服之。 <br><br>45佛圖澄与諸石游，林公曰：「澄以石虎為海鷗鳥。」 <br><br>46謝仁祖年八歲，謝豫章將送客。爾時語已神悟，自參上流。諸人咸共歎之，曰：「年少，一坐之顏回。」仁祖曰：「坐無尼父，焉別顏回？」 47陶公疾篤，都無獻替之言，朝士以為恨。仁祖聞之，曰：「時無豎刁，故不貽陶公話言。」時賢以為德音。 <br><br>48竺法深在簡文坐，劉尹問：「道人何以游朱門？」答曰：「君自見朱門，貧道如游蓬戶。」或云卞令。 <br><br>49孫盛為庾公記室參軍，從獵，將其二儿俱行，庾公不知，忽于獵場見齊庄，時年七八歲，庾謂曰：「君亦复來邪？」應聲答曰：「所謂『無小無大，從公于邁』。」 <br><br>50孫齊由、齊庄二人，小時詣庾公。公問齊由何字，答曰：「字齊由。」公曰：「欲何齊邪？」曰：「齊許由。」齊庄何字，答曰：「字齊庄。」公曰：「欲何齊？」曰：「齊庄周。」公曰：「何不慕仲尼而慕庄周？」對曰：「圣人生知，故難企慕。」庾公大喜小儿對。 <br><br>51張玄之、顧敷是顧和中外孫，皆少而聰惠，和并知之，而常謂顧胜。親重偏至，張頗不懨。于時張年九歲，顧年七歲，和与俱至寺中，見佛般泥洹像，弟子有泣者，有不泣者。和以問二孫。玄謂：「被親故泣，不被親故不泣。」敷曰：「不然。當由忘情故不泣，不能忘情故泣。」 52庾法暢造庾太尉，握麈尾至佳。公曰：「此至佳，那得在？」法暢曰：「廉者不求，貪者不与，故得在耳。」 <br><br>53庾稚恭為荊州，以毛扇上武帝，武帝疑是故物。侍中劉劭曰：「柏梁云构，工匠先居其下；管弦繁奏，鍾、夔先听其音。稚恭上扇，以好不以新。」庾后聞之，曰：「此人宜在帝左右。」 <br><br>54何驃騎亡后，征褚公入。既至石頭，王長史、劉尹同詣褚。褚曰：「真長何以處我？」真長顧王曰：「此子能言。」褚因視王，王曰：「國自有周公。」 <br><br>55桓公北征，經金城，見前為琅邪時种柳，皆已十圍，慨然曰：「木猶如此，人何以堪！」攀枝執條，泫然流淚。 <br><br>56簡文作撫軍時，嘗与桓宣武俱入朝，更相讓在前，宣武不得已而先之，因曰：「伯也執殳，為王前驅。」簡文曰：「所謂『無小無大，從公于邁。』」 <br><br>57顧悅与簡文同年，而發早白。簡文曰：「卿何以先白？」對曰：「蒲柳之姿，望秋而落；松柏之質，經霜彌茂。」 <br><br>58桓公入峽，絕壁天懸，騰波迅急，乃歎曰：「既為忠臣，不得為孝子，如何？」 <br><br>59初，熒惑入太微，尋廢海西，簡文登阼，复入太微，帝惡之。時郗超為中書，在直。引超入曰：「天命修短，故非所計。政當無复近日事不？」超曰：「大司馬方將外固封疆，內鎮社稷，必無若此之慮。臣為陛下以百口保之。」帝因誦庾仲初詩曰：「志士痛朝危，忠臣哀主辱。」聲甚凄厲。郗受假還東，帝曰：「致意尊公，家國之事，遂至于此。由是身不能以道匡衛，思患預防。愧歎之深，言何能喻？」因泣下流襟。 <br><br>60簡文在暗室中坐，召宣武，宣武至，問上何在。簡文曰：「某在斯。」世人以為能。 61簡文入華林園，顧謂左右曰：「會心處不必在遠，翳然林水，便自有濠、濮間想也，覺鳥獸禽魚自來親人。」 <br><br>62謝太傅語王右軍曰：「中年喪于哀樂，与親友別，輒作數日惡。」王曰：「年在桑榆，自然至此，正賴絲竹陶寫，恒恐儿輩覺，損欣樂之趣。」 <br><br>63支道林常養數匹馬。或言：「道人畜馬不韻。」支曰：「貧道重其神駿。」 <br><br>64劉尹与桓宣武共听講禮記。桓云：「時有入心處，便覺咫尺玄門。」劉曰：「此未關至极，自是金華殿之語。」 <br><br>65羊秉為撫軍參軍，少亡，有令譽，夏侯孝若為之敘，极相贊悼。羊權為黃門侍郎，侍簡文坐。帝問曰：「夏侯湛作羊秉敘，絕可想。是卿何物？有后不？」權潸然對曰：「亡伯令問夙彰，而無有繼嗣；雖名播天听，然胤絕圣世。」帝嗟慨久之。 66王長史与劉真長別后相見，王謂劉曰：「卿更長進。」答曰：「此若天之自高耳。」 <br><br>67劉尹云：「人想王荊產佳，此想長松下當有清風耳。」 <br><br>68王仲祖聞蠻語不解，茫然曰：「若使介葛盧來朝，故當不昧此語。」 <br><br>69劉真長為丹陽尹，許玄度出都，就劉宿，床帷新麗，飲食丰甘。許曰：「若保全此處，殊胜東山。」劉曰：「卿若知吉凶由人，吾安得不保此！」王逸少在坐，曰：「令巢、許遇稷、契，當無此言。」二人并有愧色。 <br><br>70王右軍与謝太傅共登冶城，謝悠然遠想，有高世之志。王謂謝曰：「夏禹勤王，手足胼胝；文王旰食，日不暇給。今四郊多壘，宜人人自效；而虛談費務，浮文妨要，恐非當今所宜。」謝答曰：「秦任商鞅，二世而亡，豈清言致患邪？」 <br><br>71謝太傅寒雪日內集，与儿女講論文義，俄而雪驟，公欣然曰：「白雪紛紛何所似？」兄子胡儿曰：「撒鹽空中差可擬。」兄女曰：「未若柳絮因風起。」公大笑樂。即公大兄無奕女，左將軍王凝之妻也。 72王中郎令伏玄度、習鑿齒論青楚人物，臨成，以示韓康伯，康伯都無言。王曰：「何故不言？」韓曰：「無可無不可。」 <br><br>73劉尹云：「清風朗月，輒思玄度。」 <br><br>74荀中郎在京口，登北固望海云：「雖未睹三山，便自使人有凌云意。若秦、漢之君，必當褰裳濡足。」 75謝公云：「賢圣去人，其間亦邇。」子侄未之許，公歎曰：「若郗超聞此語，必不至河漢。」 <br><br>76支公好鶴，住剡東□（仰人換山）山有人遺其雙鶴，少時翅長欲飛，支意惜之，乃鎩其翮。鶴軒翥不复能飛，乃反顧翅垂頭，視之如有懊喪意。林曰：「既有陵霄之姿，何肯為人作耳目近玩！」養令翮成，置使飛去。 <br><br>77謝中郎經曲阿后湖，問左右：「此是何水？」答曰：「曲阿湖。」謝曰：「故當淵注□（水亭）著，納而不流。」 78晉武帝每餉山濤恒少，謝太傅以問子弟，車騎答曰：「當由欲者不多，而使与者忘少。」 <br><br>79謝胡儿語庾道季：「諸人莫當就卿談，可堅城壘。」庾曰：「若文度來，我以偏師待之；康伯來，濟河焚舟。」 <br><br>80李弘度常歎不被遇。殷揚州知其家貧，問：「君能屈志百里不？」李答曰：「北門之歎，久已上聞；窮猿奔林，豈暇擇木？」遂授剡縣。 <br><br>81王司州至吳興印渚中看，歎曰：「非唯使人情開滌，亦覺日月清朗。」 <br><br>82謝万作豫州都督，新拜，當西之都邑，相送累日，謝疲頓。于是高侍中往，徑就謝坐，因問：「卿今仗節方州，當疆理西蕃，何以為政？」謝粗道其意。高便為謝道形勢，作數百語。謝遂起坐。高去后，謝追曰：「阿酃故粗有才具。」謝因此得終坐。 <br><br>83袁彥伯為謝安南司馬，都下諸人送至瀨鄉。將別，既自凄惘，歎曰：「江山遼落，居然有万里之勢！」 <br><br>84孫綽賦遂初，筑室畎川，自言見止足之分。齋前种一松樹，恒自手壅治之。高世遠時亦鄰居，語孫曰：「松樹子非不楚楚可怜，但永無棟梁用耳！」孫曰：「楓柳雖合抱，亦何所施？」 <br><br>85桓征西治江陵城甚麗，會賓僚出江津望之，云：「若能目此城者，有賞。」顧長康時為客，在坐，目曰：「遙望層城，丹樓如霞。」桓即賞以二婢。 <br><br>86王子敬語王孝伯曰：「羊叔子自复佳耳，然亦何与人事，故不如銅雀台上妓。」 <br><br>87林公見東陽長山曰：「何其坦迤！」 88顧長康從會稽還，人問山川之美，顧云：「千岩競秀，万壑爭流，草木蒙籠\其上，若云興霞蔚。」 <br><br>89簡文崩，孝武年十余歲立，至暝不臨。左右啟：「依常應臨。」帝曰：「哀至則哭，何常之有？」 <br><br>90孝武將講孝經，謝公兄弟与諸人私庭講習。車武子難苦問謝，謂袁羊曰：「不問則德音有遺，多問則重勞二謝。」袁曰：「必無此嫌。」車曰：「何以知爾？」袁曰：「何嘗見明鏡疲于屢照，清流憚于惠風？」 91王子敬云：「從山陰道上行，山川自相映發，使人應接不暇。若秋冬之際，尤難為怀。」 <br><br>92謝太傅問諸子侄：「子弟亦何預人事，而正欲使其佳？」諸人莫有言者，車騎答曰：「譬如芝蘭玉樹，欲使其生于階庭耳。」 93道壹道人好整飾音辭，從都下還東山，經吳中。已而會雪下，未甚寒，諸道人問在道所經。壹公曰：「風霜固所不論，乃先集其慘澹；郊邑正自飄瞥，林岫便已浩然。」 <br><br>94張天錫為涼州刺史，稱制四隅。既為苻堅所禽，用為侍中。后于壽陽俱敗，至都，為孝武所器。每入言論，無不竟日。頗有嫉己者，于坐問張：「北方何物可貴？」張曰：「桑椹甘香，鴟□（號鳥）革響，淳酪養性，人無嫉心。」 <br><br>95顧長康拜桓宣武墓，作詩云：「山崩溟海竭，魚鳥將何依！」人問之曰：「卿憑重桓乃爾，哭之狀其可見乎？」顧曰：「鼻如廣莫長風，眼如懸河決溜。」或曰：「聲如震雷破山，淚如傾河注海。」 <br><br>96毛伯成既負其才气，常稱：「宁為蘭摧玉折，不作蕭敷艾榮。」 <br><br>97范宁作豫章，八日請佛有板，眾僧疑，或欲作答。有小沙彌在坐末，曰：「世尊默然，則為許可。」眾從其義。 <br><br>98司馬太傅齋中夜坐，于時天月明淨，都無纖翳，太傅歎為佳。謝景重在坐，答曰：「意謂乃不如微云點綴。」太傅因戲謝曰：「卿居心不靜，乃复強欲滓穢太清邪？」 99王中郎甚愛張天錫，問之曰：「卿觀過江諸人，經緯江左軌轍，有何偉异？后來之彥，复何如中原？」張曰：「研求幽邃，自王、何以還；因時修制，荀、樂之風。」王曰：「卿知見有余，何故為苻堅所制？」答曰：「陽消陰息，故天步屯蹇，否剝成象，豈足多譏？」 <br><br>100謝景重女适王孝伯儿，二門公甚相愛美。謝為太傅長史，被彈；王即取作長史，帶晉陵郡。太傅已构嫌孝伯，不欲使其得謝，還取作咨議，外示縶維，而實以乖間之。及孝伯敗后，太傅繞東府城行散，僚屬悉在南門，要望候拜。時謂謝曰：「王宁异謀\，云是卿為其計。」謝曾無懼色，斂笏對曰：「樂彥輔有言：『豈以五男易一女？』」太傅善其對，因舉酒勸之曰：「故自佳，故自佳。」 <br><br>101桓玄義興還后，見司馬太傅，太傅已醉，坐上多客。問人云：「桓溫來欲作賊\，如何？」桓玄伏不得起。謝景重時為長史，舉板答曰：「故宣武公黜昏暗，登圣明，功超伊、霍，紛紜此議，裁之圣鑒。」太傅曰：「我知，我知。」即舉酒云：「桓義興，勸卿酒！」桓出謝過。 <br><br>102宣武移鎮南州，制街衢平直。人謂王東亭曰：「丞相初營建康，無所因承，而制置紆曲，方此為劣。」東亭曰：「此丞相乃所以為巧。江左地促，不如中國。若使阡陌條暢，則一覽而盡，故紆余委曲，若不可測。」 <br><br>103桓玄詣殷荊州，殷在妾房晝眠，左右辭不之通。桓后言及此事，殷云：「初不眠，縱有此，豈不有賢賢易色也！」 <br><br>104桓玄問羊孚：「何以共重吳聲？」羊曰：「當以其妖而浮。」 <br><br>105謝混問羊孚：「何以器舉瑚璉？」羊曰：「故當以為接神之器。」 <br><br>106桓玄既篡位后，御床微陷，群臣失色。侍中殷仲文進曰：「當由圣德淵重，厚地所以不能載。」時人善之。 107桓玄既篡位，將改置直館，問左右：「虎賁中郎省應在何處？」有人答曰：「無省。」當時殊忤旨。問：「何以知無？」答曰：「潘岳秋興賦敘曰：『余兼虎賁中郎將，寓直散騎之省。』」玄咨嗟稱善。 <br><br>108謝靈運\好戴曲柄笠，孔隱士謂曰：「卿欲希心高遠，何不能遺曲蓋之貌？」謝答曰：「將不畏影者，未能忘怀。」 <br></p>
<p>1陳仲弓為太丘長，時吏有詐稱母病求假。事覺，收之，令吏殺焉。主簿請付獄考眾奸，仲弓曰：「欺君不忠，病母不孝，不忠不孝，其醉莫大。考求眾奸，豈復過此？」 2陳仲弓為太丘長，有劫賊\殺財主者，捕之。未至發所，道聞民有在草不起子者，回車往治之。主簿曰：「賊\大，宜先按討。」仲弓曰：「盜殺財主，何如骨肉相殘？」 <br><br>3陳元方年十一時，候袁公。袁公問曰：「賢家君在太丘，遠近稱之，何所履行？」元方曰：「老父在太丘，強者綏之以德，弱者撫之以仁，恣其所安，久而益敬。」袁公曰：「孤往者嘗為鄴令，正行此事。不知卿家君法孤，孤法卿父？」元方曰：「周公、孔子，異世而出，周旋動靜，萬里如一。周公不師孔子，孔子亦不師周公。」 <br><br>4賀太傅作吳郡，初不出門，吳中諸強族輕之，乃題府門云：「會稽雞，不能啼。」賀聞，故出行，至門反顧，索筆足之曰：「不可啼，殺吳兒。」於是至諸屯邸，檢校諸顧、陸役使官兵及藏逋亡，悉以事言上，罪者甚眾。陸抗時為江陵都督，故下請孫皓，然後得釋。 5山公以器重朝望，年逾七十，猶知管時任。貴勝年少，若和、裴、王之徒，並共言詠。有署閣柱曰：「閣東，有大牛，和嶠鞅，裴楷□（革秋），王濟剔嬲不得休。」或雲潘尼作之。 <br><br>6賈充初定律令，與羊祜共咨太傅鄭沖，沖曰：「皋陶嚴明之旨，非僕暗懦所探。」羊曰：「上意欲令小加弘潤。」沖乃粗下意。 <br><br>7山司徒前後選，殆周遍百官，舉無失才，凡所題目，皆如其言。唯用陸亮，是詔所用，與公意異，爭之不從。亮亦尋為賄敗。 8嵇康被誅後，山公舉康子紹為秘書丞。紹咨公出處，公曰：「為君思之久矣。天地四時，猶有消息，而況人乎？」 <br><br>9王安期為東海郡。小吏盜池中魚，綱紀推之。王曰：「文王之囿，與眾共之。池魚復何足惜！」 <br><br>10王安期作東海郡，吏錄一犯夜人來。王問：「何處來？」云：「從師家受書還，不覺日晚。」王曰：「鞭撻寧越以立威名，恐非致理之本！使吏送令歸家。 <br><br>11成帝在石頭，任讓在帝前戮侍中鍾雅、右侍衛將軍劉超。帝泣曰：「還我侍中。」讓不奉詔，遂斬超、雅。事平之後，陶公與讓有舊，欲宥之。許柳兒思妣者至佳，諸公欲全之；若全思妣，則不得不為陶全讓。於是欲並宥之。事奏，帝曰：「讓是殺我侍中者，不可宥！」諸公以少主不可違，並斬二人。 <br><br>12王丞相拜揚州，賓客數百人並加沾接，人人有說色。唯有臨海一客姓任及數胡人為未洽。公因便還到過任邊，云：「君出，臨海便無復人。」任大喜說。因過胡人前，彈指云：「蘭□（門者），蘭□（門者）」群胡同笑，四坐並歡。 <br><br>13陸太尉詣王丞相咨事，過後輒翻異，王公怪其如此。後以問陸，陸曰：「公長民短，臨時不知所言，既後覺其不可耳。」 <br><br>14丞相嘗夏月至石頭看庾公，庾公正料事。丞相云：「暑，可小簡之。」庾公曰：「公之遺事，天下亦未以為允。」 <br><br>15丞相末年，略復不省事，正封□（竹錄）諾之。自歎曰：「人言我憒憒，後人當思此憒憒。」 <br><br>16陶公性檢厲，勤於事。作荊州時，敕船官悉錄鋸木屑，不限多少。鹹不解此意。後正會，值積雪始晴，聽事前除雪後猶濕，於是悉用木屑覆之，都無所妨。官用竹，皆令錄厚頭，積之如山。後桓宣武伐蜀，裝船，悉以作釘。又雲，嘗發所在竹篙，有一官長連根取之，仍當足。乃超兩階用之。 <br><br>17何驃騎作會稽，虞存弟謇作郡主簿，以何見客勞損，欲白斷常客，使家人節量擇可通者。作白事成，以見存，存時為何上佐，正與謇共食，語云：「白事甚好，待我食畢作教。」食竟，取筆題白事後云：「若得門庭長如郭林宗者，當如所白。汝何處得此人？」謇於是止。 <br><br>18王、劉與深公共看何驃騎，驃騎看文書，不顧之。王謂何曰：「我今故與深公來相看，望卿擺撥常務，應對玄言，那得方低頭看此邪？」何對曰：「我不看此，卿等何以得存？」諸人以為佳。 <br><br>19桓公在荊州，全欲以德被江、漢，恥以威刑肅物。令史受杖，正從朱衣上過。桓式年少，從外來，云：「向從閣下過，見令史受杖，上捎雲根，下拂地足。」意譏不著。桓公云：「我猶患其重。」 <br><br>20簡文為相，事動經年，然後得過。桓公甚患其遲，常加勸勉。太宗曰：「一日萬機，那得速！」 <br><br>21山遐去東陽，王長史就簡文索東陽云：「承藉猛政，故可以和靜致治。」 22殷浩始作揚州，劉尹行，日小欲晚，便使左右取袱。人問其故，答曰：「刺史嚴，不敢夜行。」 <br><br>23謝公時，兵廝逋亡，多近竄南塘，下諸舫中。或欲求一時搜索，謝公不許，云：「若不容置此輩，何以為京都？」 <br><br>24王大為吏部郎，嘗作選草，臨當奏，王僧彌來，聊出示之。僧彌得，便以己意改易所選者近半，王大甚以為佳，更寫即奏。 <br><br>25王東亭與張冠軍善。王既作吳郡，人問小令曰：「東亭作郡，風政何似？」答曰：「不知治化何如，唯與張祖希情好日隆耳。」 26殷仲堪當之荊州，王東亭問曰：「德以居全為稱，仁以不害物為名。方今宰牧華夏，處殺戮之職，與本操將不乖乎？」殷答曰：「皋陶造刑辟之制，不為不賢；孔丘居司寇之任，未為不仁。」</p>
<p>1鄭玄在馬融門下，三年不得相見，高足弟子傳授而已。嘗算渾天不合，諸弟子莫能解；或言玄能者，融召令算，一轉便決，眾鹹駭服。及玄業成辭歸，既而融有「禮樂皆東」之歎，恐玄擅名而心忌焉。玄亦疑有追，乃坐橋下，在水上據屐。融果轉式逐之，告左右曰：「玄在土下水上而據木，此必死矣。」遂罷追。玄竟以得免。 <br><br>2鄭玄欲注春秋傳，尚未成，時行與服子慎遇，宿客舍。先未相識，服在外車上與人說己注傳意，玄聽之良久，多與己同。玄就車與語曰：「吾久欲注，尚未了。聽君向言，多與我同，今當盡以所注與君。」遂為服氏注。 <br><br>3鄭玄家奴婢皆讀書。嘗使一婢。不稱旨，將撻之，方自陳說，玄怒，使人曳著泥中。須臾，復有一婢來，問曰：「胡為乎泥中？」答曰：「薄言往□（塑土換心），逢彼之怒。」 <br><br>4服虔既善春秋，將為注，欲參考同異；聞崔烈集門生講傳，遂匿姓名，為烈門人賃作食。每當至講時，輒竊聽戶壁間。既知不能逾己，稍共諸生敘其短長。烈聞，不測何人。然素聞虔名，意疑之。明早往，及未寐，便呼：「子慎！子慎！」虔不覺驚應，遂相與友善。 <br><br>5鍾會撰四本論，始畢，甚欲使嵇公一見，置懷中，既定，畏其難，懷不敢出，於戶外遙擲，便回急走。 <br><br>6何宴為吏部尚書，有位望，時談客盈坐。王弼未弱冠，往見之。宴聞弼名，因條向者勝理語弼曰：「此理僕以為極，可得復難不？」弼便作難，一坐人便以為屈。於是弼自為客主數番，皆一坐所不及。 <br><br>7何平叔注老子，始成，詣王輔嗣，見王注精奇，乃神伏，曰：「若斯人，可與論天人之際矣！」因以所注為道、德二論。 <br><br>8王輔嗣弱冠詣裴徽，徽問曰：「夫無者，誠\萬物之所資，聖人莫肯致言，而老子申之無已，何邪？」弼曰：「聖人體無，無又不可以訓，故言必及有；老、莊未免於有，恆訓其所不足。」 9傅嘏善言虛勝，荀粲談尚玄遠，每至共語，有爭而不相喻。裴冀州釋二家之義，通彼我之懷，常使兩情皆得，彼此俱暢。 <br><br>10何宴注老子未畢，見王弼自說注老子旨，何意多所短，不復得作聲，但應諾諾，遂不復注，因作道德論。 <br><br>11中朝時，有懷道之流，有詣王夷甫咨疑者。值王昨已語多，小極，不復相酬答，乃謂客曰：「身今少惡，裴逸民亦近在此，君可往問。」 <br><br>12裴成公作祟有論，時人攻難之，莫能折，唯王夷甫來，如小屈。時人即以王理難裴，理還復申。 <br><br>13諸葛宏年少不肯學問，始與王夷甫談，便已超詣。王歎曰：「卿天才卓出，若復小加研尋，一無所愧。」宏後看莊、老，更與王語，便足相抗衡。 <br><br>14衛□（王介）總角時，問樂令「夢」，樂云「是想。」衛曰：「形神所不接而夢，豈是想邪？」樂云：「因也。未嘗夢乘車入鼠穴、搗齏啖鐵杵，皆無想無因故也。」衛思「因」，經日不得，遂成病。樂聞，故命駕為剖析之，衛即小差。樂歎曰：「此兒胸中當必無膏肓之疾！」 15庾子嵩讀莊子，開卷一尺便放去，曰：「了不異人意。」 <br><br>16客問樂令「旨不至」者，樂亦不復剖析文句，直以麈尾柄確幾曰；「至不？」客曰：「至。」樂因又舉麈尾曰；「若至者，那得去？」於是客乃悟服。樂辭約而旨達，皆此類。 <br><br>17初，注莊子者數十家，莫能究其旨要。向秀於舊注外為解義，妙析奇致，大暢玄風，唯秋水、至樂二篇未竟而秀卒。秀子幼，義遂零落，然猶有別本。郭象者，為人薄行，有俊才，見秀義不傳於世，遂竊為己注，乃自注秋水、至樂二篇，又易馬蹄一篇，其餘眾篇，或定點文句而已。後秀義別本出，故今有向、郭二莊，其義一也。 <br><br>18阮宣子有令聞。太尉王夷甫見而問曰：「老莊與聖教同異？」對曰：「將無同？」太尉善其言，辟之為掾。世謂「三語掾」。衛□（王介）嘲之曰：「一言可辟，何假於三！」宣子曰：「苟是天下人望，亦可無言而辟，復何假於一！」遂相與為友。 <br><br>19裴散騎娶王太尉女，婚後三日，諸婿大會，當時名士、王、裴子弟悉集。郭子玄在坐，挑與裴談。子玄才甚豐贍，始數交，未快；郭陳張甚盛，裴徐理前語，理致甚微，四坐咨嗟稱快，王亦以為奇，謂語諸人曰：「君輩勿為爾，將受困寡人女婿。」 <br><br>20衛□（王介）始度江，見王大將軍，因夜坐，大將軍命謝幼輿。□（王介）見謝，甚說之，都不復顧王，遂達旦微言，王永夕不得豫。□（王介）體素羸，恆為母所禁。爾昔忽極，於此病篤，遂不起。 <br><br>21舊雲，王丞相過江左，止道聲無哀樂、養生、言盡意，三理而已，然宛轉關生，無所不入。 <br><br>22殷中軍為庾公長史，下都，王丞相為之集，桓公、王長史、王藍田、謝鎮西並在。丞相自起解帳帶麈尾，語殷曰：「身今日當與君共談析理。」既共清言，遂達三更。丞相與殷共相往反，其餘諸賢略無所關。既彼我相盡，丞相乃歎曰：「向來語，乃竟未知理源所歸。至於辭喻不相負，正始之音，正當爾耳。」明旦，桓宣武語人曰：「昨夜聽殷、王清言，甚佳，仁祖亦不寂寞，我亦時復造心；顧看兩王掾，輒□（羽妾）如生母狗馨。」 <br><br>23殷中軍見佛經，云：「理亦應在阿堵上。」 <br><br>24謝安年少時，請阮光祿道白馬論，為論以示謝。於時謝不即解阮語，重相咨盡。阮乃歎曰：「非但能言人不可得，正索解人亦不可得！」 <br><br>25褚季野語孫安國云：「北人學問，淵綜廣博。」孫答曰：「南人學問，清通簡要。」支道林聞之，曰：「聖賢故所忘言。自中人以還，北人看書，如顯處視月，南人學問，如牖中窺日。」 <br><br>26劉真長與殷淵源談，劉理如小屈，殷曰：「惡，卿不欲作將善雲梯仰攻。」 <br><br>27殷中軍云：「康伯未得我牙後慧。」 <br><br>28謝鎮西少時，聞殷浩能清言，故往造之。殷未過有所通，為謝標榜諸義，作數百語，既有佳致，兼辭條豐蔚，甚足以動心駭聽。謝注神傾意，不覺流汗交面。殷徐語左右：「取手巾與謝郎拭面。」 <br><br>29宣武集諸名勝講易，日說一卦。簡文欲聽，聞此便還，曰：「義自當有難易，其以一卦為限邪？」30有北來道人好才理，與林公相遇於瓦官寺，講小品。於時竺法深、孫興公悉共聽。此道人語，屢設疑難，林公辯答清析，辭氣俱爽。此道人每輒摧屈。孫問深公：「上人當是逆風家，向來何以都不言？」深公笑而不答。林公曰：「白旃檀非不馥，焉能逆風？」深公得此義，夷然不屑。 31孫安國往殷中軍許共論，往反精苦，客主無間。左右進食，冷而復暖者數四。彼我奮擲麈尾，悉脫落，滿餐飯中。賓主遂至莫忘食。殷乃語孫曰：「卿莫作強口馬，我當穿卿鼻！」孫曰：「卿不見決牛鼻，人當穿卿頰！」32莊子逍遙篇，舊是難處，諸名賢所可鑽味，而不能拔理於郭、向之外。支道林在白馬寺中，將馮太常共語，因及逍遙。支卓然標新理於二家之表，立異義於眾賢之外，皆是諸名賢尋味之所不得。後遂用支理。 <br><br>33殷中軍嘗至劉尹所清言。良久，殷理小屈，游辭不已，劉亦不復答。殷去後，乃云：「田舍兒，強學人作爾馨語！」 <br><br>34殷中軍雖思慮通長，然於才性偏精。忽言及四本，便若湯池鐵城，無可攻之勢。 <br><br>35支道林造即色論，論成，示王中郎，中郎都無言。支曰：「默而識之乎？」王曰：「既無文殊，誰能見賞？」 <br><br>36王逸少作會稽，初至，支道林在焉。孫興公謂王曰：「支道林拔新領異，胸懷所及乃自佳，卿欲見不？」王本自有一往雋氣，殊自輕之。後孫與支共載往王許，王都領域，不與交言。須臾支退。後正值王當行，車已在門，支語王曰：「君未可去，貧道與君小語。」因論莊子逍遙游。支作數千言，才藻新奇，花爛映發。王遂披襟解帶，留連不能已。 <br><br>37三乘佛家滯義，支道林分判，使三乘炳然。諸人在下坐聽，皆雲可通。支下坐，自共說，正當得兩，入三便亂。今義弟子雖傳，猶不盡得。 <br><br>38許掾年少時，人以比王苟子，許大不平。時諸人士及林法師並在會稽西寺講，王亦在焉。許意甚忿，便往西寺與王論理，共絕優劣，苦相折挫，王遂大屈。許復執王理，王執許理，更相覆疏，王復屈。許謂支法師曰：「弟子向語何似？」支從容曰：「君語佳則佳矣，何至相苦邪？豈是求理中之談哉？」 <br><br>39林道人詣謝公，東陽時始總角，新病起，體未堪勞。與林公講論，遂至相苦。母王夫人在壁後聽之，再遣信令還，而太傅留之。王夫人因自出，云：「新婦少遭家難，一生所寄，唯在此兒。」因流涕抱兒以歸。謝公語同坐曰：「家嫂辭情慷慨，致可傳述，恨不使朝士見！」 <br><br>40支道林、許掾諸人共在會稽王齋頭。支為法師，許為都講。支通一義，四坐莫不厭心。許送一難，眾人莫不□（手卞）舞。但共嗟詠二家之美，不辯其理之所在。 <br><br>41謝車騎在安西艱中，林道人往就語，將夕乃退。有人道上見者，問云：「公何處來？」答云：「今日與謝孝劇談一出來。」 <br><br>42支道林初從東出，住東安寺中。王長史宿構精理，並撰其才藻，往與支語，不大當對。王敘致數百語，自謂是名理奇藻。支徐徐謂曰：「身與君別多年，君義言了不長進。」王大慚而退。 43殷中軍讀小品，下二百簽，皆是精微，世之幽滯。嘗欲與支道林辯之，竟不得。今小品猶存。 <br><br>44佛經以為祛練神明，則聖人可致。簡文云：「不知便可登峰造極不？然陶練之功，尚不可誣。」 <br><br>45於法開始與支公爭名，後精漸歸支，意甚不忿，遂遁跡剡下。遣弟子出都，語使過會稽。於時支公正講小品。開戒弟子：「道林講，比汝至，當在某品中。」因示語攻難數十番，云：「舊此中不可復通。」弟子如言詣支公。正值講，因謹述開意，往反多時，林公遂屈。厲聲曰：「君何足復受人寄載來！」 <br>46殷中軍問：「自然無心於稟受，何以正善人少，惡人多？」諸人莫有言者。劉尹答曰：「譬如洩水注地，正自縱橫流漫，略無正方圓者。」一時絕歎，以為名通。 <br><br>47康僧淵初過江，未有知者，恆周旋市肆，乞索以自營。忽往殷淵源許，值盛有賓客，殷使坐，粗與寒溫，遂及義理，語言辭旨，曾無愧色，領略祖舉，一往參詣。由是知之。 <br><br>48殷、謝諸人共集。謝因問殷：「眼往屬萬形，萬形來入眼不？」 49人有問殷中軍：「何以將得位而夢棺器，將得財而夢矢穢？」殷曰：「官本是臭腐，所以將得而夢棺屍；財本是糞土，所以將得而夢穢污。」時人以為名通。 <br><br>50殷中軍被廢東陽，始看佛經。初視維摩詰，疑般若波羅密太多；後見小品，恨此語少。 <br><br>51支道林、殷淵源俱在相王許。相王謂二人：「可試一交言。而才性殆是淵源崤、函之固，君其慎焉！」支初作，改輒遠之；數四交，不覺入其玄中。相王撫肩笑曰：「此自是其勝場，安可爭鋒！」 <br><br>52謝公因子弟集聚，問：「毛詩何句最佳？」遏稱曰：「『昔我往矣，楊柳依依；今我來思，雨雪霏霏。』」公曰：「『□（言於）謨定命，遠猷辰告。』」謂：「此句偏有雅人深致。」 <br><br>53張憑舉孝廉，出都，負其才氣，謂必參時彥。欲詣劉尹，鄉里及同舉者共笑之。張遂詣劉，劉洗滌料事，處之下坐，唯通寒暑，神意不接。張欲自發無端。頃之，長史諸賢來清言，客主有不通處，張乃遙於末坐判之，言約旨遠，足暢彼我之懷，一坐皆驚。真長延之上坐，清言彌日，因留宿至曉。張退，劉曰：「卿且去，正當取卿共詣撫軍。」張還船，同侶問何處宿，張笑而不答。須臾，真長遣傳教覓張孝廉船，同侶惋愕。即同載詣撫軍。至門，劉前進謂撫軍曰：「下官今日為公得一太常博士妙選。」既前，撫軍與之話言，咨嗟稱善，曰：「張憑勃□（穴卒）為理窟。」即用為太常博士。 54汰法師云：「『六通』、『三明』同歸，正異名耳。」 <br><br>55支道林、許、謝盛德，共集王家，謝顧諸人曰：「今日可謂彥會，時既不可留，此集固亦難常，當共言詠，以寫其懷。」許便問主人：「有莊子不？」正得魚父一篇。謝看題，便各使四坐通。支道林先通，作七百許語，敘致精麗，才藻奇拔，眾咸稱善。於是四坐各言懷畢。謝問曰：「卿等盡不？」皆曰：「今日之言，少不自竭。」謝後粗難，因自敘其意，作萬餘語，才峰秀逸，既自難干，加意氣凝托，蕭然自得，四坐莫不厭心。支謂謝曰：「君一往奔詣，故復自佳耳。」 <br><br>56殷中軍、孫安國、王、謝能言諸賢，悉在會稽王許，殷與孫共論易象妙於見形，孫語道合，意氣干雲，一坐鹹不安孫理，而辭不能屈。會稽王慨然歎曰：「使真長來，故應有以制彼。」即迎真長，孫意己不如。真長既至，先令孫自敘本理，孫粗說己語，亦覺殊不及向。劉便作二百許語，辭難簡切，孫理遂屈。一坐同時撫掌而笑，稱美良久。 <br><br>57僧意在瓦官寺中，王苟子來，與共語，便使其唱理。意謂王曰：「聖人有情不？」王曰：「無。」重問曰：「聖人如柱邪？」王曰：「如籌算，雖無情，運\之者有情。」僧意云：「誰運\聖人邪？」苟子不得答而去。 <br><br>58司馬太傅問謝車騎：「惠子其書五車，何以無一言入玄？」謝曰：「故當是其妙處不傳。」 <br><br>59殷中軍被廢，徙東陽，大讀佛經，皆精解。唯至「事數」處不解。遇見一道人，問所讖，便釋然。 <br><br>60殷仲堪精核玄論，人謂莫不研究。殷乃歎曰：「使我解四本，談不翅爾。」 <br><br>61殷荊州曾問遠公：「易以何為體？」答曰：「易以感為體。」殷曰：「銅山西崩，靈鐘東應，便是易耶？」遠公笑而不答。 <br><br>62羊孚弟娶王永言女，及王家見婿，孚送弟俱往。時永言父東陽尚在，殷仲堪是東陽女婿，亦在坐。孚雅善理義，乃與仲堪道齊物，殷難之。羊云：「君四番後當得見同。」殷笑曰：「乃可得盡，何必相同。」乃至四番後一通。殷咨嗟曰：「僕便無以相異。」歎為新拔者久之。 63殷仲堪云：「三日不讀道德經，便覺舌本間強。」 <br><br>64提婆初至，為東亭第講阿毗曇。始發講，坐裁半，僧彌便云：「都已曉。」即於坐分數四有意道人，更就余屋自講。提婆講竟，東亭問法岡道人曰：「弟子都未解，阿彌那得已解？所得雲何？」曰：「大略全是，故當小未精核耳。」 <br><br>65桓南郡與殷荊州共談，每相攻難。年餘後但一兩番，桓自歎才思轉退，殷云：「此乃是君轉解。」 <br><br>66文帝嘗令東阿王七步作詩，不成者行大法。應聲便為詩曰：「煮豆持作羹，漉菽以為汁。萁在釜下然，豆在釜中泣；本是同根生，相煎何太急？」帝深有慚色。 <br><br>67魏朝封晉文王為公，備禮九錫，文王固讓不受。公卿將校當詣府敦喻。司空鄭衝馳遣信就阮籍求文。籍時在袁孝尼家，宿醉扶起，書札為之，無所點定，乃寫付使。時人以為神筆。 68左太沖作三都賦初成，時人互有譏訾，思意不愜。後示張公，張曰：「此二京可三。然君文未重於世，宜以經高名之士。」思乃詢求於皇甫謐，謐見之嗟歎，遂為作敘。於是先相非貳者，莫不斂衽贊述焉。 <br><br>69劉伶著酒德頌，意氣所寄。 <br><br>70樂令善於清言，而不長於手筆。將讓河南尹，請潘岳為表。潘云：「可作耳，要當得君意。」樂為述己所以為讓，標位二百許語，潘直取錯綜，便成名筆。時人鹹云：「若樂不假潘之文，潘不取樂之旨，則無以成斯矣。」 <br><br>71夏侯湛作周詩成，示潘安仁，安仁曰：「此非徒溫雅，乃別見孝悌之性。」潘因此遂作家風詩。 <br><br>72孫子荊除婦服，作詩以示王武子。王曰：「未知文生於情，情生於文？覽之淒然，增伉儷之重。」 <br><br>73太叔廣甚辯給，而摯仲治長於翰墨，俱為列卿。每至公坐，廣談，仲治不能對；退，著筆難廣，廣又不能答。 74江左殷太常父子，並能言理，亦有辯訥之異。揚州口談至劇，太常輒云：「汝更思吾論。」 <br><br>75庾子嵩作意賦成，從子文康見，問曰：「若有意邪，非賦之所盡；若無意邪，復何所賦？」答曰：「正在有意無意之間。」 <br><br>76郭景純詩云：「林無靜樹，川無停流。」阮孚云：「泓崢蕭瑟，實不可言。每讀此文，輒覺神超形越。」 77庾闡始作揚都賦，道溫、庾云：「溫挺義之標，庾作民之望。方響則金聲，比德則玉亮。」庾公聞賦成，求看，兼贈貺之。闡更改「望」為「俊」，以「亮」為「潤」雲。 <br><br>78孫興公作庾公誄，袁羊曰：「見此張緩。」於時以為名賞。 <br><br>79庾仲初作揚都賦成，以呈庾亮。亮以親族之懷，大為其名價云：「可三二京、四三都。」於此人人競寫，都下紙為之貴。謝太傅云：「不得爾，此是屋下架屋耳，事事擬學，而不免儉狹。」 80習鑿齒史才不常，宣武甚器之，未三十，便用為荊州治中。鑿齒謝箋亦云：「不遇明公，荊州老從事耳！」後至都見簡文，返命，宣武問：「見相王何如？」答云：「一生不曾見此人。」從此忤旨，出為衡陽郡，性理遂錯。於病中猶作漢晉春秋，品評卓逸。 <br><br>81孫興公云：「三都、二京，五經鼓吹。」 <br><br>82謝太傅問主簿陸退：「張憑何以作母誄，而不作父誄？」退答曰：「故當是丈夫之德，表於事行；婦人之美，非誄不顯。」 <br><br>83王敬仁年十三作賢人論，長史送示真長，真長答云：「見敬仁所作論，便足參微言。」 <br><br>84孫興公云：「潘文爛若披錦\，無處不善；陸文若排沙簡金，往往見寶。」 <br><br>85簡文稱許掾云：「玄度五言詩，可謂妙絕時人。」 <br><br>86孫興公作天台賦成，以示範榮期，云：「卿試擲地，要作金石聲。」范曰：「恐子之金石，非宮商中聲。」然每至佳句，輒云：「應是我輩語。」 <br><br>87桓公見謝安石作簡文謚議，看竟，擲與坐上諸客曰：「此是安石碎金。」 <br><br>88袁虎少貧，嘗為人傭載運\租。謝鎮西經船行，其夜清風朗月，聞江渚間估客船上有詠詩聲，甚有情致；所詠五言，又其所未嘗聞，歎美不能已。即遣委曲訊問，乃是袁自詠其所作詠史詩。因此相要，大相賞得。 <br><br>89孫興公云：「潘文淺\而淨，陸文深而蕪。」 90裴郎作語林，始出，大為遠近所傳。時流年少，無不傳寫，各有一通。載王東亭作經王公酒壚下賦，甚有才情。 <br><br>91謝萬作八賢論，與孫興公往反，小有利鈍。謝後出以示顧君齊，顧曰：「我亦作，知卿當無所名。」 <br><br>92桓宣武命袁彥伯作北徵賦，既成，公與時賢共看，鹹嗟歎之。時王□（王旬）在坐，云：「恨少一句。得『寫』字足韻，當佳。」袁即於坐攬筆益云：「感不絕於余心，溯流風而獨寫。」公謂王曰：「當今不得不以此事推袁。」 93孫興公道：「曹輔佐才如白地明光錦\，裁為負版褲，非無文采，酷無裁製。」 <br><br>94袁彥伯作名士傳成，見謝公，公笑曰：「我嘗與諸人道江北事，特作狡獪耳，彥伯遂以著書。」 95王東亭到桓公吏，既伏閣下，桓令人竊取其白事，東亭即於閣下另作，無復向一字。 <br><br>96桓宣武北征，袁虎時從，被責免官。會須露布文，喚袁倚馬前令作。手不輟筆，俄得七紙，殊可觀。東亭在側，極歎其才。袁虎云：「當令齒舌間得利。」 <br><br>97袁宏始作東徵賦，都不道陶公。胡奴誘之狹室中，臨以白刃，曰：「先公勳業如是！君作東徵賦，雲何相忽略？」宏窘蹙無計，便答：「我大道公，何以雲無？」有誦曰：「精金百煉，在割能斷。功則治人，職思靖亂。長沙之勳，為史所贊。」 <br><br>98或問顧長康：「君箏賦何如嵇康琴賦？」顧曰：「不賞者，作後出相遺。深識者，亦以高奇見貴。」 <br><br>99殷仲文天才宏贍，而讀書不甚廣博，亮歎曰：「若使殷仲文讀書半袁豹，才不減班固。」100羊孚作雪贊云：「資清以化，乘氣以霏。遇象能鮮，即潔成輝。」桓胤遂以書扇。 <br><br>101王孝伯在京，行散至其弟王睹戶前，問：「古詩中何句為最？」睹思未答。孝伯詠「『所遇無故物，焉得不速老？』此句為佳。」 102桓玄嘗登江陵城南樓云：「我今欲為王孝伯作誄。」因吟嘯良久，隨而下筆。一坐之間，誄以之成。 <br><br>103桓玄初並西夏，領荊、江二州、二府、一國。於時始雪，五處俱賀，五版並入。玄在聽事上，版至，即答版後，皆粲然成章，不相揉雜。 <br><br>104桓玄下都，羊孚時為兗州別駕，從京來詣門，箋曰：「自頃世故睽離，心事淪蘊。明公啟晨光於積晦，澄百流以一源。」桓見箋，馳喚前，云：「子道，子道，來何遲！」即用為記室參軍。孟昶為劉牢之主簿，詣門謝，見云：「羊侯，羊侯，百口賴卿。」</p>
<p>1陳太丘與友期行，期日中。過中不至，太丘捨去，去後乃至。元方時年七歲，門外戲。客問元方：「尊君在不？」答曰：「待君久不至，已去。」友人便怒曰：「非人哉！與人期行，相委而去。」元方曰：「君與家君期日中，日中不至，則是無信；對子罵父，則是無禮。」友人慚，下車引之。元方入門不顧。 2南陽宗世林，魏武同時，而甚薄其為人，不與之交。及魏武作司空，總朝政，從容問宗曰：「可以交未？」答曰：「松柏之志猶存。」世林既以忤旨見疏，位不配德。文帝兄弟每造其門，皆獨拜床下。其見禮如此。 3魏文帝受禪，陳群有戚容。帝問曰：「朕應天受命，卿何以不樂？」群曰：「臣與華歆服膺先朝，今雖欣聖化，猶義形於色。」 <br><br>4郭淮作關中都督，甚得民情，亦屢有戰庸。淮妻，太尉王凌之妹，坐凌事，當並誅，使者徵攝甚急。淮使戎裝，剋日當發。州府文武及百姓勸淮舉兵，淮不許。至期遣妻，百姓號泣追呼者數萬人。行數十里，淮乃命左右追夫人還，於是文武奔馳，如徇身首之急。既至，淮與宣帝書曰：「五子哀戀，思念其母。其母既亡；五子若殞，亦復無淮。」宣帝乃表，特原淮妻。 <br><br>5諸葛亮之次渭濱，關中震動。魏明帝深懼晉宣王戰，乃遣辛毗為軍司馬。宣王既與亮對渭而陳，亮設誘譎萬方，宣王果大忿，將欲應之以重兵。亮遣間諜覘之，還曰：「有一老夫，毅然仗黃鉞，當軍門立，軍不得出。」亮曰：「此必辛佐治也。」 6夏侯玄既被桎梏，時鍾毓為廷尉，鍾會先不與玄相知，因便狎之。玄曰：「雖復刑余之人，未敢聞命。」考掠初無一言，臨刑東市，顏色不異。 <br><br>7夏侯泰初與廣陵陳本善，本與玄在本母前宴飲，本弟騫行還，逕入，至堂戶。泰初因起曰：「可得同，不可得而雜。」 8高貴鄉公薨，內外喧嘩。司馬文王問侍中陳泰曰：「何以靜之？」泰云：「唯殺賈充以謝天下。」文王曰：「可復下此不？」對曰：「但見其上，未見其下。」 <br><br>9和嶠為武帝所親重，語嶠曰：「東宮頃似更成進，卿試往看。」還，問何如。答曰：「皇太子聖質如初。」 10諸葛靚後入晉，除大司馬，召不起。以與晉室有讎，常背洛水而坐。與武帝有舊，帝欲見之而無由，乃請諸葛妃呼靚。既來，帝就太妃間相見。禮畢，酒酣，帝曰：「卿故復憶竹馬之好不？」靚曰：「臣不能吞炭漆身，今日復睹聖顏。」因涕泗百行。帝於是慚悔而出。 11武帝語和嶠曰：「我欲先痛罵王武子，然後爵之。」嶠曰：「武子俊爽，恐不可屈。」帝遂召武子，苦責之，因曰：「知愧不？」武子曰：「『尺布斗粟』之謠，常為陛下恥之！它人能令疏親，臣不能使親疏。以此愧陛下。」 <br><br>12杜預之荊州，頓七里橋，朝士悉祖。預少賤，好豪俠，不為物所許。楊濟既名氏，雄俊不堪，不坐而去。須臾，和長輿來，問：「楊右衛何在？」客曰：「向來，不坐而去。」長輿曰：「必大夏門下盤馬。」往大夏門，果大閱騎，長輿抱內車，共載歸，坐如初。 <br><br>13杜預拜鎮南將軍，朝士悉至，皆在連榻坐，時亦有裴叔則。羊稚舒後至，曰：「杜元凱乃復連榻坐客！」不坐便去。杜請裴追之，羊去數里住馬，既而俱還杜許。 14晉武帝時，荀勖為中書監，和嶠為令。故事，監、令由來共車。嶠性雅正常疾勖諂諛。後公車來，嶠便登，正向前坐，不復容勖。勖方更覓車，然後得去。監、令各給車，自此始。 <br><br>15山公大兒著短□（巾合），車中倚。武帝欲見之，山公不敢辭，問兒，兒不肯行。時論乃雲勝山公。 <br><br>16向雄為河內主簿，有公事不及雄，而太守劉准橫怒，遂與杖遣之。雄後為黃門郎，劉為侍中，初不交言。武帝聞之，敕雄復君臣之好。雄不得已，詣劉，再拜曰：「向受詔而來，而君臣之義絕，何如？」於是即去。武帝聞尚不和，乃怒問雄曰：「我令卿復君臣之好，何以猶絕？」雄曰：「古之君子，進人以禮，退人以禮；今之君子，進人若將加諸膝，退人若將墜諸淵。臣於劉河內，不為戎首，亦已幸甚，安復為君臣之好？」武帝從之。 <br><br>17齊王□（□內上八下口）為大司馬，輔政，嵇紹為侍中，詣□（□內上八下口）咨事。□（□內上八下口）設宰會，召葛□（旗其換與）董艾等共論時宜。□（旗其換與）等白□（□內上八下口）：「嵇侍中善於絲竹，公可令操之。」遂送樂器。紹推卻不受，□（□內上八下口）曰：「今日共為歡，卿何卻邪？」紹曰：「公協輔皇室，令作事可法。紹雖官卑，職備常伯。操絲比竹蓋樂官之事，不可以先王法服為伶人之業。今逼高命，不敢苟辭，當釋冠冕，襲私服，此紹之心也。」□（旗其換與）等不自得而退。 <br><br>18盧志於眾坐，問陸士衡：「陸遜、陸抗是君何物？」答曰：「如卿於盧毓、盧□（王廷）。」士龍失色，既出戶，謂兄曰：「何至如此，彼容不相知也？」士衡正色曰：「我父、祖名播海內，寧有不知，鬼子敢爾！」議者疑二陸優劣，謝公以此定之。 <br><br>19羊忱性甚貞烈，趙王倫為相國，忱為太傅長史，乃版以參相國軍事。使者卒至，忱深懼豫禍，不暇被馬，於是帖騎而避。使者追之，忱善射，矢左右發，使者不敢進，遂得免。 <br><br>20王太尉不與庾子嵩交，庾卿之不置。王曰：「君不得為爾。」庾曰：「卿自君我，我自卿卿；我自用我法，卿自用卿法。」 <br><br>21阮宣子伐社樹，有人止之，宣子曰：「社而為樹，伐樹則社亡，樹而為社，伐樹則社移矣。」 <br><br>22阮宣子論鬼神有無者。或以人死有鬼，宣子獨以為無，曰：「今見鬼者，雲著生時衣服，若人死有鬼，衣服復有鬼邪？」 23元皇帝既登阼，以鄭後之寵，欲捨明帝而立簡文。時議者鹹謂：「捨長立少，既於理非倫，且明帝以聰明英斷，益宜為儲副。」周、王諸公並苦爭肯切，唯刁玄亮獨欲奉少主以阿帝旨。元帝便欲施行，慮諸公不奉詔，於是先喚周侯、丞相入，然後欲出詔付刁。周、王既入，始至階頭，帝逆遣傳詔，遏使就東廂。周侯未悟，即卻略下階。丞相披撥傳詔，逕至御床前，曰：「不審陛下何以見臣？」帝默然無言，乃探懷中黃紙詔裂擲之。由此皇儲始定。周侯方慨然愧歎曰：「我常自言勝茂弘，今始知不如也！」 24王丞相初在江左，欲結援吳人，請婚陸太尉。對曰：「培□（土婁）無松柏，薰蕕不同器。玩雖不才，義不為亂倫之始。」 <br><br>25諸葛恢大女兒適太尉庾亮兒，次女適徐州刺史羊忱兒。亮子被蘇峻害，改適江□（彪下幾為林）。恢兒娶鄧攸女。於時謝尚書求其小女婚，恢乃云：「羊、鄧是世婚，江家我顧伊，庾家伊顧我，不能復與謝裒兒婚。」及恢亡，遂婚。於是王右軍往謝家看新婦，猶有恢之遺法：威儀端詳，容服光整。王歎曰：「我在遣女裁得爾耳！」 <br><br>26周叔治作晉陵太守，周侯、仲治往別，叔治以將別，涕泗不止。仲治恚之曰：「斯人乃婦女，與人別，唯啼泣！」便捨去。周侯獨留，與飲酒言話，臨別流涕，撫其背曰：「奴好自愛。」 27周伯仁為吏部尚書，在省內夜疾危急，時刁玄亮為尚書令，營救備親好之至，良久小損。明旦，報仲智，仲智狼狽來。始入戶，刁下床對之大泣，說伯仁昨危急之狀。仲智手批之，刁為辟易於戶側。既前，都不問病，直云：「君在中朝，與和長輿齊名，那與佞人刁協有情？」逕便出。 <br><br>28王含作廬江郡，貪濁狼藉。王敦護其兄，故於眾坐稱：「家兄在郡定佳，廬江人士咸稱之！」時何充為敦主簿，在坐，正色曰：「充即廬江人，所聞異於此！」敦默然。旁人為之反側，充晏然，神意自若。 29顧孟著常以酒勸周伯仁，伯仁不受。顧因移勸柱，而語柱曰：「詎可便作棟樑自遇。」周得之欣然，遂為衿契。 <br><br>30明帝在西堂，會諸公飲酒，未大醉，帝問：「今名臣共集，何如堯、舜？」時周伯仁為僕射，因厲聲曰：「今雖同人主，復那得等於聖治！」帝大怒，還內，作手詔滿一黃紙，遂付廷尉令收，因欲殺之。後數日，詔出周，群臣往省之。周曰：「近知當不死，罪不足至此。」 <br><br>31王大將軍當下，時鹹謂無緣爾。伯仁曰：「今主非堯、舜，何能無過？且人臣安得稱兵以向朝廷？處仲狼抗剛愎，王平子何在？」 <br><br>32王敦既下，住船石頭，欲有廢明帝意。賓客盈坐，敦知帝聰明，欲以不孝廢之。每言帝不孝之狀，而皆云：「溫太真所說。溫嘗為東宮率，後為吾司馬，甚悉之。」須臾，溫來，敦便奮其威容，問溫曰：「皇太子作人何似？」溫曰：「小人無以測君子。」敦聲色並厲，欲以威力使從己，乃重問溫：「太子何以稱佳？」溫曰：「鉤深致遠，蓋非淺\識所測。然以禮侍親，可稱為孝。」 <br><br>33王大將軍既反，至石頭，周伯仁往見之。謂周曰：「卿何以相負？」對曰：「公戎車犯正，下官忝率六軍，而王師不振，以此負公。」 <br><br>34蘇峻既至石頭，百僚奔散，唯侍中鍾雅獨在帝側。或謂鍾曰：「見可而進，知難而退，古之道也。君性亮直，必不容於寇讎，何不用隨時之宜、而坐待其弊邪？」鍾曰：「國亂不能匡，君危不能濟，而各遜遁以求免，吾懼董狐將執簡而進矣！」 35庾公臨去，顧語鍾後事，深以相委。鍾曰：「棟折榱崩，誰之責邪？」庾曰：「今日之事，不容復言，卿當期克復之效耳！」鍾曰：「想閣下不愧荀林父耳。」 <br><br>36蘇峻時，孔群在橫塘，為匡術所逼。王丞相保存術，因眾坐戲語，令術勸群酒，以釋橫塘之憾。群答曰：「德非孔子，厄同匡人。雖陽和布氣，鷹化為鳩，至於識者，猶憎其眼。」 <br><br>37蘇子高事平，王、庾諸公欲用孔廷尉為丹陽。亂離之後，百姓凋弊。孔慨然曰：「昔肅祖臨崩，諸君親臨御床，並蒙眷識，共奉遺詔。孔坦疏賤，不在顧命之列。既有艱難，則以微臣為先，今猶俎上腐肉，任人膾截耳！」於是拂衣而去，諸公亦止。 <br><br>38孔車騎與中丞共行，在御道逢匡術，賓從甚盛。因往與車騎共語。中丞初不視，直云：「鷹化為鳩，眾鳥猶惡其眼。」術大怒，便欲刃之。車騎下車，抱術曰：「族弟發狂，卿為我宥之！」始得全首領。 <br><br>39梅頤嘗有惠於陶公，後為豫章太守，有事，王丞相遣收之。侃曰：「天子富於春秋，萬機自諸侯出，王公既得錄，陶公何為不可放！」乃遣人於江口奪之。頤見陶公，拜，陶公止之。頤曰：「梅仲真膝，明日豈可復屈邪？」 <br><br>40王丞相作女伎，施設床席。蔡公先在坐，不說而去，王亦不留。 <br><br>41何次道、庾季堅二人並為元輔。成帝初崩，於時嗣君未定。何欲立嗣子，庾及朝議以外寇方強，嗣子沖幼，乃立康帝。康帝登阼，會群臣，謂何曰：「朕今所以承大業，為誰之議？」何答曰：「陛下龍飛，此是庾冰之功，非臣之力。於時用微臣之議，今不睹盛明之世。」帝有慚色 <br><br>42江僕射年少，王丞相呼與共棋。王手嘗不如兩道許，而欲敵道戲，試以觀之。江不即下。王曰：「君何以不行？」江曰：「恐不得爾。」傍有客曰：「此年少戲乃不惡。」王徐舉首曰：「此年少，非唯圍棋見勝。」 43孔君平疾篤，庾司空為會稽，省之，相問訊甚至，為之流涕。庾既下床，孔慨然曰：「大丈夫將終，不問安國寧家之術，乃作兒女子相問！」庾聞，回謝之，請其話言。 <br><br>44桓大司馬詣劉尹，臥不起。桓彎彈彈劉枕，丸迸碎床褥間。劉作色而起曰：「使君如馨地，寧可鬥戰求勝？」桓甚有恨容。 <br><br>45後來年少，多有道深公者。深公謂曰：「黃吻年少，勿為評論宿士。昔嘗與元明二帝、王庾二公周旋。」 <br><br>46王中郎年少時，江□（彪幾換林）為僕射，領選，欲擬之為尚書郎。有語王者，王曰：「自過江來，尚書郎正用第二人，何得擬我！」江聞而止。 <br><br>47王述轉尚書令，事行便拜。文度曰：「故應讓杜許。」藍田云：「汝謂我堪此不？」文度曰：「何為不堪，但克讓是美事，恐不可闕。」藍田慨然曰：「既雲堪，何為復讓？人言汝勝我，定不如我。」 48孫興公作庾公誄，文多托寄之辭。既成，示庾道恩，庾見，慨然送還之，曰：「先君與君，自不至於此。」 <br><br>49王長史求東陽，撫軍不用。後疾篤，臨終，撫軍哀歎曰：「吾將負仲祖於此，命用之。」長史曰：「人言會稽王癡，真癡。」 <br><br>50劉簡作桓宣武別駕，後為東曹參軍，頗以剛直見疏。嘗聽訊，簡都無言。宣武問：「劉東曹何以不下意？」答曰：「會不能用。」宣武亦無怪色。 <br><br>51劉真長、王仲祖共行，日旰未食。有相識小人貽其餐，餚案甚盛，真長辭焉。仲祖元：「聊以充虛，何苦辭？」真長曰：「小人都不可與作緣。」 <br><br>52王修齡嘗在東山甚貧乏。陶胡奴為烏程令，送一船米遺之，卻不肯取。直答語「王修齡若饑，自當就謝仁祖索食，不須陶胡奴米。」 53阮光祿赴山陵，至都，不往殷、劉許，過事便還。諸人相與追之。阮亦知時流必當逐己，乃遄疾而去，至方山不相及。劉尹時為會稽，乃歎曰：「我入，當泊安石渚下耳，不敢復近思曠傍。伊便能捉杖打人，不易。」 <br><br>54王、劉與桓公共至覆舟山看。酒酣後，劉牽腳加桓公頸，桓公甚不堪，舉手撥去。既還，王長史語劉曰：「伊詎可以形色加人不？」 55桓公問桓子野：「謝安石料萬石必敗，何以不諫？」子野答曰：「故當出於難犯耳。」桓作色曰：「萬石撓弱凡才，有何嚴顏難犯！」 <br><br>56羅君章曾在人家，主人令與坐上客共語，答曰：「相識已多，不煩復爾。」 <br><br>57韓康伯病，拄杖前庭消搖。見諸謝皆富貴，轟隱交路，歎曰：「此復何異王莽時？」 <br><br>58王文度為桓公長史時，桓為兒求王女，王許咨藍田。既還，藍田愛念文度，雖長大，猶抱著膝上。文度因言桓求己女婚。藍田大怒，排文度下膝，曰：「惡見，文度已復癡，畏桓溫面？兵，那可嫁女與之！」文度還報溫云：「下官家中先得婚處。」桓公曰：「吾知矣，此尊府君不肯耳。」後桓女遂嫁文度兒。 <br><br>59王子敬數歲時，嘗看諸門生樗蒲，見有勝負，因曰：「南風不競。」門生輩輕其小兒，乃曰：「此郎亦管中窺豹，時見一斑。」子敬曰：「遠慚荀奉倩，近愧劉真長！」遂拂衣而去。 <br><br>60謝公聞羊綏佳，致意令來，終不肯詣。後綏為太學博士，因事見謝公，公即取以為主簿。 <br><br>61王右軍與謝公詣阮公，至門，語謝：「故當共推主人。」謝曰：「推人正自難。」 62太極殿始成，王子敬時為謝公長史，謝送版，使王題之，王有不平色，語信云：「可擲著門外。」謝後見王，曰：「題之上殿何若？昔魏朝韋誕諸人，亦自為也。」王曰：「魏祚所以不長。」謝以為名言。 <br><br>63王恭欲請江廬奴為長史，晨往詣江，江猶在帳中。王坐，不敢即言。良久乃得及。江不應，直喚人取酒，自飲一碗，又不與王。王且笑且言：「那得獨飲？」江曰：「卿亦復須邪？」更使酌與王。王飲酒畢，因得自解去。未出戶，江歎曰：「人自量，固為難！」 <br><br>64孝武問王爽：「卿何如卿兄？」王答曰：「風流秀出，臣不如恭，忠孝亦何可以假人！」 <br><br>65王爽與司馬太傅飲酒，太傅醉，呼王為「小子」。王曰：「亡祖長史，與簡文皇帝為布衣之交；亡姑、亡姊，伉儷二宮。何小子之有？」 <br><br>66張玄與王建武先不相識，後遇於范豫章許，范令二人共語。張因正坐斂衽，王孰視良久，不對。張大失望，便去，范苦譬留之，遂不肯住。范是王之舅，乃讓王曰：「張玄，吳士之秀，亦見遇於時，而使至於此，深不可解。」王笑曰：「張祖希若欲相識，自應見詣。」范馳報張，張便束帶造之。遂舉觴對語，賓主無愧色。</p>
<p>1豫章太守顧劭，是雍之子。劭在郡卒。雍盛集僚屬自圍棋，外啟信至，而無兒書，雖神氣不變，而心了其故，以爪掐掌，血流沾褥。賓客既散，方歎曰：「已無延陵之高，豈可有喪明之責！」於是豁情散哀，顏色自若。 <br><br>2嵇中散臨刑東市，神氣不變。索琴彈之，奏廣陵散。曲終，曰：「袁孝尼嘗請學此散，吾靳固不與，廣陵散於今絕矣！」太學生三千人上書，請以為師，不許。文王亦尋悔焉。 <br><br>3夏侯太初嘗倚柱作書，時大雨，霹靂破所倚柱，衣服焦然，神色無變，書亦如故。賓客左右，皆跌蕩不得住。 4王戎七歲，嘗與諸小兒游。看道邊李樹多子折枝，諸兒競走取之，唯戎不動。人問之，答曰：「樹在道邊而多子，此必苦李。」取之，信然。 <br><br>5魏明帝於宣武場上斷虎爪牙，縱百姓觀之。王戎七歲，亦往看。虎承間攀欄而吼，其聲震地，觀者無不辟易顛仆，戎湛然不動，了無恐色。 <br><br>6王戎為侍中，南郡太守劉肇遺筒中箋布五端，戎雖不受，厚報其書。 <br><br>7裴叔則被收，神氣無變，舉止自若。求紙筆作書，書成，救者多，乃得免。後位儀同三司。 <br><br>8王夷甫嘗屬族人事，經時未行。遇於一處飲燕，因語之曰：「近屬尊事，那得不行？」族人大怒，便舉□（木累）擲其面。夷甫都無言，盥洗畢，牽王丞相臂，與共載去。在車中照鏡，語丞相曰：「汝看我眼光，乃出牛背上。」 <br><br>9裴遐在周馥所，馥設主人。遐與人圍棋。馥司馬行酒。遐正戲，不時為飲，司馬恚，因曳遐墜地。遐還坐，舉止如常，顏色不變，復戲如故。王夷甫問遐：「當時何得顏色不異？」答曰：「直是暗當故耳。」 <br><br>10劉慶孫在太傅府，於時人士多為所構，唯庾子嵩縱心事外，無跡可間。後以其性儉家富，說太傅令換千萬，冀其有吝，於此可乘。太傅於眾坐中問庾，庾時頹然已醉，幘墮几上，以頭就穿取。徐答云：「下官家故可有兩娑千萬，隨公所取。」於是乃服。後有人向庾道此，庾曰：「可謂以小人之慮，度君子之心。」 <br><br>11王夷甫與裴景聲志好不同，景聲惡欲取之，卒不能回。乃故詣王，肆言極罵，要王答己，欲以分謗。王不為動色，徐曰：「白眼兒遂作。」 12王夷甫長裴公四歲，不與相知。時共集一處，皆當時名士，謂王曰：「裴令令望何足計！」王便卿裴，裴曰：「自可全君雅志。」 <br><br>13有往來者云：「庾公有東下意。」或謂王公：「可潛稍嚴，以備不虞。」王公曰：「我與元規雖俱王臣，本懷布衣之好。若其欲來，吾角巾徑還烏衣，何所稍嚴。」 <br><br>14王丞相主簿欲檢校帳下，公語主簿：「欲與主簿周旋，無為知人几案閒事。」 <br><br>15祖士少好財，阮遙集好屐，並恆自經營。同是一累，而未判其得失。人有詣祖，見料視財物。客至，屏當未盡，余兩小簏，著背後，傾身障之，意未能平。或有詣阮，見自吹火蠟屐，因歎曰：「未知一生當著幾量屐！」神色閒暢。於是勝負始分。 16許侍中、顧司空俱作丞相從事，爾時已被遇，游宴集聚，略無不同。嘗夜至丞相許戲，二人歡極，丞相便命使入己帳眠。顧至曉回轉，不得快孰。許上床便□（口台）台大鼾。丞相顧諸客曰：「此中亦難得眠處。」 <br><br>17庾太尉風儀偉長，不輕舉止，時人皆以為假。亮有大兒數歲，雅重之質，便自如此，人知是天性。溫太真嘗隱幔怛之，此兒神色恬然，乃徐跪曰：「君侯何以為此？」論者謂不減亮。蘇峻時遇害。或云：「見阿恭，知元規非假。」 <br><br>18褚公於章安令遷太尉記室參軍，名字已顯而位微，人未多識。公東出，乘估客船，送故吏數人投錢唐亭住。爾時，吳興沈充為縣令，當送客過浙江，客出，亭吏驅公移牛屋下。潮水至，沈令起彷徨，問：「牛屋下是何物？」吏云：「昨有一傖父來寄亭中，有尊貴客，權移之。」令有酒色，有遙問：「傖父欲食餅不？姓何等？可共語。」褚因舉手答曰：「河南褚季野。」遠近久承公名，令於是大遽，不敢移公，便於牛屋下修刺詣公，更宰殺為饌，具於公前，鞭撻亭吏，欲以謝慚。公與之酌宴，言色無異，狀如不覺。令送公至界。 <br><br>19郗太傅在京口，遣門生與王丞相書，求女婿。丞相語郗信：「君往東廂，任意選之。」門生歸，白郗曰：「王家諸郎亦皆可嘉，聞來覓婿，鹹自矜持，唯有一郎在東床上坦腹臥，如不聞。」郗公云：「正此好！」訪之，乃是逸少，因嫁女與焉。 20過江初，拜官，輿飾供饌。羊曼拜丹陽尹，客來早者，並得佳設，日晏漸罄，不復及精，隨客早晚，不問貴賤。羊固拜臨海，竟日皆美供，雖晚至，亦獲盛饌。時論以固之豐華，不如曼之真率。 21周仲智飲酒醉，□（目真）目還面謂伯仁曰：「君才不如弟，而橫得重名！」須臾，舉蠟燭火擲伯仁，伯仁笑曰：「阿奴火攻，固出下策耳！」 <br><br>22顧和始為揚州從事，月旦當朝，未入，頃停車州門外。周侯詣丞相，歷和車邊，和覓虱，夷然不動。周既過，反還，指顧心曰：「此中何所有？」顧搏虱如故，徐應曰：「此中最是難測地。」周侯既入，語丞相曰：「卿州吏中有一令僕才。」 <br><br>23庾太尉與蘇峻戰，敗，率左右十餘人乘小船西奔，亂兵相剝掠，射，誤中舵工，應弦而倒，舉船上鹹失色分散。亮不動容，徐曰：「此手那可使著賊\！」眾乃安。 <br><br>24庾小征西嘗出未還，婦母阮是劉萬安妻，與女上安陵城樓上。俄頃，翼歸，策良馬，盛輿衛。阮語女：「聞庾郎能騎，我何由得見？」婦告翼，翼便為於道開鹵簿盤馬，始兩轉，墜馬墮地，意色自若。 <br><br>25宣武與簡文、太宰共載，密令人在輿前後鳴鼓大叫。鹵簿中驚擾，太宰惶怖，求下輿，顧看簡文，穆然清恬。宣武語人曰：「朝廷間故復有此賢。」 <br><br>26王劭、王薈共詣宣武，正值收庾希家。薈不自安，逡巡欲去；劭堅坐不動，待收信還，得不定，乃出。論者以劭為優。 <br><br>27桓宣武與郗超議芟夷朝臣，條牒既定，其夜同宿。明晨起，呼謝安、王坦之入，擲疏示之。郗猶在帳內。謝都無言，王直擲還，云：「多！」宣武取筆欲除，郗不覺竊從帳中與宣武言。謝含笑曰：「郗生可謂入幕賓也。」 <br><br>28謝太傅盤桓東山時，與孫興公諸人泛海戲。風起浪湧，孫、王諸人色並遽，便唱使還。太傅神情方王，吟嘯不言。舟人以公貌閒意說，猶去不止。既風轉急，浪猛，諸人皆喧動不坐。公徐云：「如此，將無歸！」眾人即承響而回。於是審其量，足以鎮安朝野。 <br><br>29桓公伏甲設饌，廣延朝士，因此欲誅謝安、王坦之。王甚遽，問謝曰：「當作何計？」謝神意不變，謂文度曰：「晉阼存亡，在此一行。」相與俱前。王之恐狀，轉見於色。謝之寬容愈表於貌。望階趨席，方作洛生詠，諷「浩浩洪流。」桓憚其曠遠，乃趣解兵。王、謝舊齊名，於此始判優劣。 <br><br>30謝太傅與王文度共詣郗超，日旰未得前。王便欲去，謝曰：「不能為性命忍俄頃？」 <br><br>31支道林還東，時賢並送於征虜亭。蔡子叔前至，坐近林公；謝萬石後來，坐小遠。蔡暫起，謝移就其處。蔡還，見謝在焉，因合褥舉謝擲地，自復坐。謝冠幘傾脫，乃徐起，振衣就席，神意甚平，不覺□（目真）沮。坐定，謂蔡曰：「卿奇人，殆壞我面。」蔡答曰：「我本不為卿面作計。」其後，二人俱不介意。 <br><br>32郗嘉賓欽崇釋道安德問，餉米千斛，修書累紙，意寄慇勤。道安答，直云：「損米。」愈覺有待之為煩。 33謝安南免吏部尚書，還東；謝太傅赴桓公司馬，出西，相遇破岡。既當遠別，遂停三日共語。太傅欲慰其失官，安南輒引以它端。遂信宿中塗，竟不言及此事。太傅深恨在心未盡，謂同舟曰：「謝奉故是奇士。」 34戴公從東出，謝太傅往看之。謝本輕戴，見，但與論琴書，戴既無吝色，而談琴書愈妙。謝悠然知其量。 <br><br>35謝公與人圍棋，俄而謝玄淮上信至，看書竟，默然無言，徐向局。客問淮上利害，答曰：「小兒輩大破賊\。」意色舉止，不異於常。 <br><br>36王子猷、子敬曾俱坐一室，上忽發火，子猷遽走避，不惶取屐；子敬神色恬然，徐喚左右，扶憑而出，不異平常。世以此定二王神宇。 <br><br>37苻堅遊魂近境，謝太傅謂子敬曰：「可將當軸，了其此處。」 38王僧彌、謝車騎共王小奴許集。僧彌舉酒勸謝云：「奉使君一觴。」謝曰：「可爾。」僧彌勃然起，作色曰：「汝故是吳興溪中釣碣耳！何敢□（人舟）張！」謝徐撫掌而笑曰：「衛軍，僧彌殊不肅省，乃侵陵上國也。」 <br><br>39王東亭為桓宣武主簿，既承藉，有美譽，公甚欲其人地為一府之望。初，見謝失儀，而神色自若。坐上賓客即相貶笑，公曰：「不然。觀其情貌，必自不凡，吾當試之。」後因月朝閣下伏，公於內走馬直出突之，左右皆宕僕，而王不動。名價於是大重，鹹云：「是公輔器也。」 40太元末，長星見，孝武心甚惡之。夜，華林園中飲酒，舉杯屬星云：「長星！勸爾一杯酒，自古何時有萬歲天子！」 <br><br>41殷荊州有所識，作賦，是束皙慢戲之流。殷甚以為有才，語王恭：「適見新文，甚可觀。」便於手巾函中出之。王讀，殷笑之不自勝；王看竟，亦不言好惡，但以如意帖之而已。殷悵然自失。 42羊綏第二子孚，少有俊才，與謝益壽相好。嘗早往謝許，未食。俄而王齊、王睹來。既先不相識，王向席有不說色，欲使羊去。羊了不眄，唯腳委几上，詠矚自若。謝與王敘寒溫數語畢，還與羊談賞，王方悟其奇，乃合共語。須臾食下，二王都不得餐，唯屬羊不暇。羊不大應對之，而盛進食，食畢便退。遂苦相留，羊義不住，直云：「向者不得從命，中國尚虛。」二王是孝伯兩弟。</p>
<p>1曹公少時見喬玄，玄謂曰：「天下方亂，群雄虎爭，撥而理之，非君乎？然君實是亂世之英雄，治世之奸賊\。恨吾老矣，不見君富貴，當以子孫相累。」 <br><br>2曹公問裴潛曰：「卿昔與劉備共在荊州，卿以備才如何？」潛曰：「使居中國，能亂人，不能為治；若乘邊守險，足為一方之主。」 <br><br>3何晏、鄧揚、夏侯玄並求傅嘏交，而嘏終不許。諸人乃因荀粲說合之，謂嘏曰：「夏侯太初一時之傑士，虛心於子，而卿意懷不可交。合則好成，不合則致隙。二賢若穆，則國之休。此藺相如所以下廉頗也。」傅曰：「夏侯太初志大心勞，能合虛譽，誠\可謂利口覆國之人。何晏、鄧揚有為而躁，博而寡要，外好利而內無關□（竹龠），貴同惡異，多言而妒前。多言多釁，妒前無親。以吾觀之，此三賢者，皆敗德之人爾，遠之猶恐罹禍，況可親之邪？」後皆如其言。 4晉宣武講武於宣武場，帝欲偃武修文，親自臨幸，悉召群臣。山公謂不宜爾，因與諸尚書言孫、吳用兵本意。遂究論，舉坐無不咨嗟，皆曰：「山少傅乃天下名言。」後諸王驕汰，輕遘禍難。於是寇盜處處蟻合，郡國多以無備，不能制服，遂漸熾盛，皆如公言。時人以謂「山濤不學孫、吳，而暗與之理會」。王夷甫亦歎云：「公暗與道合。」 <br><br>5王夷甫父□（義無、），為平北將軍，有公事，使行人論，不得。時夷甫在京師，命駕見僕射羊祜、尚書山濤。夷甫時總角，姿才秀異，敘致既快，事加有理，濤甚奇之。既退，看之不輟，乃歎曰：「生兒不當如王夷甫邪？」羊祜曰：「亂天下者，必此子也！」 <br><br>6潘陽仲見王敦小時，謂曰：「君蜂目已露，但豺聲未振耳。必能食人，亦當為人所食。」 7石勒不知書，使人讀漢書。聞酈食其勸立六國後，刻印將授之，大驚曰：「此法當失，雲何得遂有天下？」至留侯諫，乃曰：「賴有此耳！」 <br><br>8衛□（王介）年五歲，神衿可愛。祖太保曰：「此兒有異，顧我老，不見其大耳！」 <br><br>9劉越石云：「華彥夏識能不足，強果有餘。」 <br><br>10張季鷹辟齊王東曹掾，在洛，見秋風起，因思吳中菰菜羹、鱸魚膾，曰：「人生貴得適意爾，何能羈宦數千里以要名爵？」遂命駕便歸。俄而齊王敗，時人皆謂見機。 11諸葛道明初過江左，自名道明，名亞王、庾之下。先為臨沂令，丞相謂曰：「明府當為黑頭公。」 <br><br>12王子平素不知眉子，曰：「志大其量，終當死塢壁間。」 <br><br>13王大將軍始下，楊朗苦諫不從，遂為王致力。乘「中鳴雲露車」逕前，曰：「聽下官鼓音，一進而捷。」王先把其手曰：「事克，當相用為荊州。」既而忘之。以為南郡。王敗後，明帝收朗，欲殺之。帝尋崩，得免。後兼三公，署數十人為官屬。此諸人當時並無名，後皆被知遇。於時稱其知人。 <br><br>14周伯仁母冬至舉酒賜三子曰：「吾本謂度江托足無所，爾家有相，爾等並羅列吾前，復何憂？」周嵩起，長跪而泣曰：「不如阿母言。伯仁為人志大而才短，名重而識暗，好乘人之弊，此非自全之道；嵩性狼抗，亦不容於世；唯阿奴碌碌，當在阿母目下耳。」 <br><br>15王大將軍既亡，王應欲投世儒，世儒為江州；王含欲投王舒，舒為荊州。含語應曰：「大將軍平素與江州雲何，而汝欲歸之？」應曰：「此乃所以宜往也。江州當人強盛時，能抗同異，此非常人所行。及睹衰厄，必興愍惻。荊州守文，豈能作意表行事？」含不從，遂共投舒。舒果沈含父子於江。彬聞應當來，密具船以待之。竟不得來，深以為恨。 <br><br>16武昌孟嘉作庾太尉州從事，已知名。褚太傅有知人鑒，罷豫章，還過武昌，問庾曰：「聞孟從事佳，今在此不？」庾曰：「卿自求之。」褚眄睞良久，指嘉曰：「此君小異，得無是乎？」庾大笑曰：「然。」於時既歎褚之默識，又欣嘉之見賞。 17戴安道年十餘歲，在瓦官寺畫。王長史見之，曰：「此童非徒能畫，亦終當致名。恨吾老，不見其盛時耳！」 <br><br>18王仲祖、謝仁祖、劉真長俱至丹陽墓所省殷揚州，殊有確然之志。既反，王、謝相謂曰：「淵源不起，當如蒼生何？」深為憂歎。劉曰：「卿諸人真憂淵源不起邪？」 19小庾臨終，自表以子園客為代。朝廷慮其不從命，未知所遣，乃共議用桓溫。劉尹曰：「使伊去，必能克定西楚，然恐不可複製。」 <br><br>20桓公將伐蜀，在事諸賢鹹以李勢在蜀既久，承藉累葉，且形據上流，三峽未易可克。唯劉尹云：「伊必能克蜀。觀其蒲博，不必得，則不為。」 <br><br>21謝公在東山畜妓，簡文曰：「安石必出，既與人同樂，亦不得不與人同憂。」 <br><br>22郗超與謝玄不善。苻堅將問晉鼎，既已狼噬梁、岐，又虎視淮陰矣。於時朝議遣玄北討，人間頗有異同之論。唯超曰：「是必濟事。吾昔嘗與共在桓宣武府，見使才皆盡，雖履屐之間，亦得其任。以此推之，容必能立勳。」元功既舉，時人鹹歎超之先覺，又重其不以愛憎匿善。 <br><br>23韓康伯與謝玄亦無深好。玄北征後，巷議疑其不振。康伯曰：「此人好名，必能戰。」玄聞之甚忿，常於眾中厲色曰：「丈夫提千兵入死地，此事君親故發，不得復雲為名！」 24褚期生少時，謝公甚知之，恆云：「褚期生若不佳者，僕不復相士。」 25郗超與傅瑗周旋。瑗見其二子，並總發，超觀之良久，謂瑗曰：「小者才名皆勝，然保卿家者，終當在兄。」即傅亮兄弟也。 <br><br>26王恭隨父在會稽，王大自都來拜墓，恭暫往墓下看之。為人素善，遂十餘日方還。父問恭：「何故多日？」對曰：「與阿大語，蟬連不得歸。」因語之曰：「恐阿大非爾之友，終乖愛好。」果如其言。 <br><br>27車胤父作南平郡功曹，太守王胡之避司馬無忌之難，置郡於酆陰。是時胤十餘歲，胡之每出，嘗於籬中見而異焉。謂胤父曰：「此兒當致高名。」後游集，恆命之。胤長，又為桓宣武所知。清通於多士之世，官至選曹尚書。 <br><br>28王忱死，西鎮未定，朝貴人人有望。時殷仲堪在門下，雖局機要，資名輕小，人情未以方岳相許。晉孝武欲拔親近腹心，遂以殷為荊州。事定，詔未出，王□（王旬）問殷曰：「陝西何故未有處分？」殷曰：「已有人。」王歷問公卿，鹹云：「非。」王自計才地，必應任己。復問：「非我邪？」殷曰：「亦似非。」其夜，詔出用殷。王語所親曰：「豈有黃門郎而受如此任！仲堪此舉，乃是國之亡徵。」</p>
<p>1陳仲舉嘗歎曰：「若周子居者，真治國者器。譬諸寶劍，則世之干將。」 <br><br>2世目李元禮「謖謖如勁松下風。」 <br><br>3謝子微見許子將兄弟，曰：「平輿之淵，有二龍焉。」見許子政弱冠之時，歎曰：「若許子政者，有干國之器。正色忠謇，則陳仲舉之匹；伐惡退不肖，范孟博之風。」 <br><br>4公孫度目邴原：「所謂雲中白鶴，非燕雀之網所能羅也。」 <br><br>5鍾士季目王安豐：「阿戎了瞭解人意。」謂裴公之談，經日不竭。吏部郎闕，文帝問其人於鍾會，會曰：「裴楷清通，王戎簡要，皆其選也」於是用裴。 <br><br>6王浚沖、裴叔則二人，總角詣鍾士季，須臾去，後客問鍾曰：「向二童何如？」鍾曰：「裴楷清通，王戎簡要。後二十年，此二賢當為吏部尚書，冀爾時天下無滯才。」7諺曰：「後來領袖有裴秀。」 <br><br>8裴令公目夏侯太初：「肅肅如入廊廟中，不修敬而人自敬。」一曰：「如入宗廟，琅琅但見禮樂器。見鍾士季，如觀武庫，但睹矛戟。見傅蘭碩，江□（廣嗇）靡所不有。見山巨源，如登山臨下，幽然深遠。」 <br><br>9羊公還洛，郭奕為野王令。羊至界，遣人要之。郭便自往。既見，歎曰。「羊叔子何必減郭太業！」復往羊許，小悉還，又歎曰：「羊叔子去人遠矣！」羊既去，郭送之彌日，一舉數百里，遂以出境免官。復歎曰：「羊叔子何必減顏子！」 <br><br>10王戎目山巨源：「如璞玉渾金，人皆欽其寶，莫知名其器。」 <br><br>11羊長和父繇與太傅祜同堂相善，仕至車騎掾。早卒。長和兄弟五人，幼孤。祜來哭，見長和哀容舉止，宛若成人，乃歎曰：「從兄不亡矣！」 <br><br>12山公舉阮鹹為吏部郎，目曰：「清真寡慾，萬物不能移也。」 <br><br>13王戎目阮文業：「清倫有鑒識，漢元以來未有此人。」 14武元夏目裴、王曰：「戎尚約，揩清通。」 <br><br>15庾子嵩目和嶠：「森森如千丈松，雖磊□（石可）有節目，施之大廈，有棟樑之用。」 <br><br>16王戎曰：「太尉神姿高徹，如瑤林瓊樹，自然是風塵外物。」 <br><br>17王汝南既除生服，遂停墓所。兄子濟每來拜墓，略不過叔，叔亦不候。濟脫時過，止寒溫而已。後聊試問近事，答對甚有音辭，出濟意外，濟極惋愕；仍與語，轉造精微。濟先略無子侄之敬，既聞其言，不覺懍然，心形俱肅。遂留共語，彌日累夜。濟雖俊爽，自視缺然，乃喟然歎曰：「家有名士三十年而不知！」濟去，叔送至門。濟從騎有一馬絕難乘，少能騎者。濟聊問叔：「好騎乘不？」曰：「亦好爾。」濟又使騎難乘馬，叔姿形既妙，回策如縈，名騎無以過之。濟益歎其難測，非復一事。既還，渾問濟：「何以暫行累日？」濟曰：「始得一叔。」渾問其故，濟具歎述如此。渾曰：「何如我？」濟曰：「濟以上人。」武帝每見濟，輒以湛調之，曰：「卿家癡叔死未？」濟常無以答。既而得叔，後武帝又問如前，濟曰：「臣叔不癡。」稱其實美。帝曰：「誰比？」濟曰：「山濤以下，魏舒以上。」於是顯名，年二十八始宦。 <br><br>18裴僕射，時人謂為「言談之林藪」。 19張華見褚陶，語陸平原曰：「君兄弟龍躍雲津，顧彥先鳳鳴朝陽。謂東南之寶已盡，不意復見諸生。」陸曰：「公未睹不鳴不躍者耳！」 <br><br>20有問秀才：「吳舊姓如何？」答曰：「吳府君聖王之老成，明時之俊（義無、）。朱永長理物之至德，清選之高望。嚴仲弼九皋之鳴鶴，空谷之白駒。顧彥先八音之琴瑟，五色之龍章。張威伯歲寒之茂松，幽夜之逸光。陸士衡、士龍鴻鵠之□（袞公換非）回，懸鼓之待槌。凡此諸君：以洪筆為□（金且）耒，以紙札為良田。以玄默為稼穡，以義理為豐年。以談論為英華，以忠恕為珍寶。著文章為錦\繡，蘊五經為繒帛。坐謙虛為席薦，張義讓為帷幕。行仁義為室宇，修道德為廣宅。」 <br><br>21人問王夷甫：「山巨源義理何如？是誰輩？」王曰：「此人初不肯以談自居，然不讀老、莊，時聞其詠，往往與其旨合。」 <br><br>22洛中雅雅有三嘏：劉粹字純嘏，宏字終嘏，漠字沖嘏，是親兄弟，王安豐甥，並是王安豐女婿。宏，真長祖也。洛中錚錚馮惠卿，名蓀，是播子。蓀與邢喬俱司徒李胤外孫，及胤子順並知名。時稱「馮才清，李才明，純粹邢。」 <br><br>23衛伯玉為尚書令，見樂廣與中朝名士談議，奇之曰：「自昔諸人沒已來，常恐微言將絕。今乃復聞斯言於君矣！」命子弟造之，曰：「此人，人之水鏡也，見之若披雲霧睹青天。」 <br><br>24王太尉曰。「見裴令公精明朗然，籠\蓋人上，非凡識也。若死而可作，當與之同歸。」或雲王戎語。 <br><br>25王夷甫自歎：「我與樂令談，未嘗不覺我言為煩。」 <br><br>26郭子玄有俊才，能言老莊，庾□（凱幾換文）嘗稱之，每曰：「郭子玄何必減庾子嵩！」 <br><br>27王平子目太尉：「阿兄形似道，而神鋒太俊。」太尉答曰：「誠\不如卿落落穆穆。」 <br><br>28太傅府有三才：劉慶孫長才，潘陽仲大才，裴景聲清才。 29林下諸賢，各有俊才子：藉子渾，器量弘曠；康子紹，清遠雅正；濤子簡，疏通高素；鹹子瞻，虛夷有遠志，瞻弟孚，爽朗多所遺；秀子純、悌，並令淑有清流；戎子萬子，有大成之風，苗而不秀；唯伶子無聞。凡此諸子，唯瞻為冠，紹、簡亦見重當世。 <br><br>30庾子躬有廢疾，甚知名，家在城西，號曰：「城西公府。」 31王夷甫語樂令：「名士無多人，故當容平子知。」 32王太尉云：「郭子玄語議如懸河洩水，注而不竭。」 33司馬太傅府多名士，一時俊異。庾文康云：「見子嵩在其中，常自神王。」 <br><br>34太傅東海王鎮許昌，以王安期為記事參軍，雅相知重。敕世子毗曰：「夫學之所益者淺\，體之所安者深。閑習禮度，不如式瞻儀形；諷味遺言，不如親承音旨。王參軍人倫之表，汝其師之。」或曰：「王、趙、鄧三參軍，人倫之表，汝其師之。」謂安期、鄧伯道、趙穆也。袁宏作名士傳，直雲王參軍。或雲趙家先猶有此本。 <br><br>35庾太尉少為王眉子所知，庾過江，歎王曰：「庇其宇下，使人忘寒暑。」 <br><br>36謝幼輿曰：「友人王眉子清通簡暢，嵇延祖弘雅劭長，董仲道卓犖有致度。」 37王公目太尉：「巖巖清峙，壁立千仞。」 38庾太尉在洛下，問訊中郎，中郎留之云：「諸人當來。」尋溫元甫、劉王喬、裴叔則俱至，酬酢終日。庾公猶憶劉、裴之才俊，元甫之清中。 <br><br>39蔡司徒在洛，見陸機兄弟在參佐廨中，三間瓦屋，士龍住東頭，士衡住西頭。士龍為人文弱可愛，士衡長七尺餘，聲作鍾聲，言多慷慨。 <br><br>40王長史是庾子躬之外孫，丞相目子躬云：「入理泓然，我已上人。」 <br><br>41庾太尉目於中郎：「家從談談之許。」 <br><br>42庾公目中郎：「神氣融散，差如得上。」 <br><br>43劉琨稱祖車騎為朗詣，曰：「少為王敦所歎。」 <br><br>44時人目庾中郎：「善於托大，長於自藏。」 <br><br>45王平子邁世有俊才，少所推服。每聞衛□（王介）言，輒歎息絕倒。 <br><br>46王大將軍與元皇表云：「舒風概簡正，允作雅人，自多於邃，最是臣少所知拔。中間夷甫、澄見語：『卿知處明、茂弘。茂弘已有令名，真副卿清論；處明親疏無知之者。吾常以卿言為意，殊未有得，恐已悔之？』臣慨然曰：『君以此試。頃來始乃有稱者。』展常人正自患知之使過，不知使負實。」 <br><br>47周侯於荊州敗績，還，未得用。王丞相與人書曰：「雅流宏器，何可得遺？」 48時人欲題目高坐而未能，桓廷尉以問周侯，周侯曰：「可謂卓朗。」桓公曰：「精神淵著。」 <br><br>49王大將軍稱其兒云：「其神候似欲可。」 <br><br>50卞令目叔向：「朗朗如百間屋。」 <br><br>51王敦為大將軍，鎮豫章，衛□（王介）避亂，從洛投敦，相見欣然，談話彌日。於時謝鯤為長史，敦謂鯤曰：「不意永嘉之中，復聞正始之音。阿平若在，當復絕倒。」 <br><br>52王平子與人書，稱其兒「風氣日上，足散人懷」。 <br><br>53胡毋彥國吐佳言如屑，後進領袖。 <br><br>54王丞相云：「刁亮之察察，戴若思之巖巖，卞望之峰距。」 <br><br>55大將軍語右軍：「汝是我佳子弟，當不減阮主簿。」 <br><br>56世目周侯「嶷如斷山」。 57王丞相召祖約夜語，至曉不眠。明旦有客，公頭鬢未理，亦小倦。客曰：「公昨如是，似失眠。」公曰：「昨與士少語，遂使人忘疲。」 <br><br>58王大將軍與丞相書，稱楊朗曰：「世彥識器理政，才隱明斷。既為國器，且是楊侯淮之子。位望殊為陵遲，卿亦足與之處。」 <br><br>59何次道往丞相許，丞相以麈尾指坐，呼何共坐曰：「來，來，此是君坐。」 <br><br>60丞相治揚州廨捨，按行而言曰：「我正為次道治此爾！」何少為王公所重，故屢發此歎。 <br><br>61王丞相拜司徒而歎曰：「劉王喬若過江，我不獨拜公。」 <br><br>62王藍田為人晚成，時人乃謂之癡。王丞相以其東海子，闢為掾。常集聚，王公每發言，眾人競贊之；述於末坐曰：「主非堯、舜，何得事事皆是？」丞相甚相歎賞。 <br><br>63世目楊朗：「沈審經斷。」蔡司徒云：「若使中朝不亂，楊氏作公方未已。」謝公云：「朗是大才。」 <br><br>64劉萬安，即道真從子，庾公所謂「灼然玉舉」。又云：「千人亦見，百人亦見。」 65庾公為護軍，屬桓廷尉覓一佳吏，乃經年。桓後遇見徐寧而知之，遂致於庾公，曰：「人所應有，其不必有；人所應無，己不必無，真海岱清士。」 66桓茂倫云：「褚季野皮裡陽秋。」謂其裁中也。 <br><br>67何次道嘗送東人，瞻望見賈寧在後輪中，曰：「此人不死，終為諸侯上客。」 <br><br>68杜弘治墓崩，哀容不稱。庾公顧謂諸客曰：「弘治至羸，不可以致哀。」又曰：「弘治哭不可哀。」 <br><br>69世稱「庾文康為豐年玉，稚恭為荒年谷。」庾家論雲是文康稱「恭為荒年谷，庾長仁為豐年玉。」 <br><br>70世目「杜弘治標鮮，季野穆少。」 <br><br>71有人目杜弘治「標鮮清令，盛德之風，可樂詠也。」 <br><br>72庾公云：「逸少國舉。」故庾倪為碑文云：「拔萃國舉。」 <br><br>73庾稚恭與桓溫書稱：「劉道生日夕在事，大小殊快。義懷通樂，既佳，且足作友，正實良器，推此與君，同濟艱不者也。」 <br><br>74王藍田拜揚州，主簿請諱，教云：「亡祖、先君，名播海內，遠近所知；內諱不出於外。余無所諱。」 <br><br>75蕭中郎，孫承公婦父。劉尹在撫軍坐，時擬為太常。劉尹云：「蕭祖周不知便可作三公不？自此以還，無所不堪。」 <br><br>76謝太傅未冠，始出西，詣王長史，清言良久。去後，苟子問曰：「向客何如尊？」長史曰：「向客□□（wei3wei3），為來逼人。」 <br><br>77王右軍語劉尹：「故當共推安石。」劉尹曰：「若安石東山志立，當與天下共推之。」 78謝公稱藍田：「掇皮皆真。」 <br><br>79桓溫行經王敦墓邊過，望之云：「可兒！可兒！」 80殷中軍道王右軍云：「逸少清貴人，吾於之甚至，一時無所後。」 <br><br>81王仲祖稱殷淵源：「非以長勝人，處長亦勝人。」 <br><br>82王司州與殷中軍語，歎云：「己之府奧，早已傾瀉而見；殷陳勢浩汗，眾源未可得測。」 83王長史謂林公：「真長可謂金玉滿堂。」林公曰：「金玉滿堂，復何為簡選？」王曰：「非為簡選，直致言處自寡耳。」 <br><br>84王長史道江道群：「人可應有，乃不必有；人可應無，己必無。」 <br><br>85會稽孔沈、魏□（豈頁）、虞球、虞存、謝奉並是四族之俊，於時之傑。孫興公目之曰：「沈為孔家金，□（豈頁）為魏家玉，虞為長、琳宗，謝為弘道伏。」 <br><br>86王仲祖、劉真長造殷中軍談，談竟，俱載去。劉謂王曰：「淵源真可。」王曰：「卿故墮其雲霧中。」 <br><br>87劉尹每稱王長史云：「性至通而自然有節。」 <br><br>88王右軍道謝萬石「在風林中，為自遒上」，歎林公「器朗神俊」，道祖士少「風領毛骨，恐沒世不復見如此人」，道劉真長「標雲柯而不扶疏」。 <br><br>89簡文目庾赤玉：「省率治除」，謝仁祖云：「庾赤玉胸中無宿物。」 <br><br>90庾中軍道韓太常曰：「康伯少自標置，居然是出群器；及其發言遣辭，往往有情致。」 <br><br>91簡文道王懷祖：「才既不長，於榮利又不淡；直以真率少許，便足對人多多許。」 <br><br>92林公謂王右軍云：「長史作數百語，無非德音，如恨不苦。」王曰：「長史自不欲苦物。」 93殷中軍與人書，道謝萬：「文理轉遒，成殊不易。」 <br><br>94王長史云：「江思悛思懷所通，不翅儒域。」 95許玄度送母，始出都，人問劉尹：「玄度定稱所聞不？」劉曰：「才情過於所聞。」 <br><br>96阮光祿云：「王家有三年少：右軍、安期、長豫。」 <br><br>97謝公道豫章：「若遇七賢，必自把臂入林。」 98王長史歎林公：「尋微之功，不減輔嗣。」 <br><br>99殷淵源在墓所幾十年。於時朝野以擬管、葛，起不起，以卜江左興亡。 <br><br>100殷中軍道右軍：「清鑒貴要」。 101謝太傅為桓公司馬。桓詣謝，值謝梳頭，遽取衣幘。桓公云：「何煩此。」因下共語至暝。既去，謂左右曰：「頗曾見如此人不？」 <br><br>102謝公作宣武司馬，屬門生數十人於田曹中郎趙悅子。悅子以告宣武，宣武云：「且為用半。」趙俄而悉用之，曰：「昔安石在東山，縉紳敦逼，恐不豫人事。況今自鄉選，反違之邪？」 103桓宣武表云：「謝尚神懷挺率，少致民譽。」 <br><br>104世目謝尚為「令達」。阮遙集云：「清暢似達。」或云：「尚自然令上。」 <br><br>105桓大司馬病。謝公往省病，從東門入。桓公遙望，歎曰：「吾門中久不見如此人！」 <br><br>106簡文目敬豫為「朗豫」。 <br><br>107孫興公為庾公參軍，共游白石山，衛君長在坐。孫曰：「此子神情都不關山水，而能作文。」庾公曰：「衛風韻雖不及卿諸人，傾倒處亦不近。」孫遂沐浴此言。 <br><br>108王右軍目陳玄伯：「壘塊有正骨」。 <br><br>109王長史云：「劉尹知我，勝我自知。」 110王、劉聽林公講，王語劉曰：「向高坐者，故是凶物。」復更聽，王又曰「自是缽□（金於）後王、何人也。」 <br><br>111許玄度言：「琴賦所謂『非至精者，不能與之析理』，劉尹其人；『非淵靜者，不能與之閒止』，簡文其人。」 112魏隱兄弟少有學義，總角詣謝奉。奉與語，大說之，曰：「大宗雖衰，魏氏已復有人。」 <br><br>113簡文云：「淵源語不超詣簡至，然經綸思尋處，故有局陳。」 <br><br>114初，法汰北來，未知名，王領軍供養之。每與周旋，行來往名勝許，輒與俱。不得汰，便停車不行。因此名遂重。 <br><br>115王長史與大司馬書，道淵源「識致安處，足副時談。」 <br><br>116謝公云：「劉尹語審細。」 <br><br>117桓公語嘉賓：「阿源有德有言，向使作令僕，足以儀行百揆。朝廷用違其才耳。」 <br><br>118簡文語嘉賓：「劉尹語末後亦小異，回復其言，亦乃無過。」 <br><br>119孫興公、許玄度共在白樓亭，共商略先往名達。林公既非所關，聽訖，云：「二賢故自有才情。」 <br><br>120王右軍道東陽。「我家阿林，章清太出。」 121王長史與劉尹書，道淵源「觸事長易。」 <br><br>122謝中郎云：「王修載樂托之性，出自門風。」 <br><br>123林公云：「王敬仁是超悟人。」 <br><br>124劉尹先推謝鎮西，謝後雅重劉，曰：「昔嘗北面。」 <br><br>125謝太傅稱王修齡曰：「司州可與林澤游。」 <br><br>126諺曰：「揚州獨步王文度，後來出人郗嘉賓。」 <br><br>127人問王長史江□（彪幾換林）兄弟群從。王答曰：「諸江皆復足自生活。」 128謝太傅道安北：「見之乃不使人厭，然出戶去，不復使人思。」 <br><br>129謝公云：「司州造勝遍決。」 <br><br>130劉尹云：「見何次道飲酒，使人欲傾家釀。」 131謝太傅語真長：「阿齡於此事故欲太厲。」劉曰：「亦名士之高操者。」 <br><br>132王子猷說：「世目士少為朗，我家亦以為徹朗。」 <br><br>133謝公云：「長史語甚不多，可謂有令音。」 134謝鎮西道敬仁：「文學鏃鏃，無能不新。」 <br><br>135劉尹道江道群「不能言而能不言」。 <br><br>136林公云：「見司州警悟交至，使人不得住，亦終日忘疲。」 137世稱「苟子秀出，阿興清和。」 <br><br>138簡文云：「劉尹茗柯有實理。」 <br><br>139謝胡兒作著作郎，嘗作王堪傳，不諳堪是何似人，咨謝公。謝公答曰：「世冑亦被遇。堪，烈之子。阮千里姨兄弟，潘安仁中外。安仁詩所謂『子親伊姑，我父唯舅』。是許允婿。」 <br><br>140謝太傅重鄧僕射，常言：「天道無知，使伯道無兒。」 <br><br>141謝公與王右軍書曰：「敬和棲托好佳。」 <br><br>142吳四姓舊目云：「張文，朱武，陸忠，顧厚。」 <br><br>143謝公語王孝伯：「君家藍田，舉體無常人事。」 144許掾嘗詣簡文，爾時風恬月朗，乃共作曲室中語。襟情之詠，偏是許之所長。辭寄清婉，有逾平日。簡文雖契素，此遇尤相咨嗟，不覺造膝，共叉手語，達於將旦。既而曰：「玄度才情，故未易多有許。」 <br><br>145殷允出西，郗超與袁虎書云：「子思求良朋，托好足下，勿以開美求之。」世目袁為「開美」，故子敬詩曰：「袁生開美度。」 <br><br>146謝車騎問謝公：「真長至峭，何足乃重？」答曰：「是不見耳！阿見子敬，尚使人不能已。」 <br><br>147謝公領中書監，王東亭有事應同上省。王后至，坐促，王、謝雖不通，太傅猶斂膝容之。王神意閒暢，謝公傾目。還謂劉夫人曰：「向見阿瓜，故自未易有。雖不相關，正是使人不能已已。」 <br><br>148王子敬語謝公：「公故蕭灑。」謝曰：「身不蕭灑，君道身最得，身正自調暢。」 <br><br>149謝車騎初見王文度，曰：「見文度，雖蕭灑相遇，其復□（心音）□（心音）竟夕。」 <br><br>150范豫章謂王荊州：「卿風流俊望，真後來之秀。」王曰：「不有此舅，焉有此甥？」 151子敬與子猷書，道「兄伯蕭索寡會，遇酒則酣暢忘反，乃自可矜。」 <br><br>152張天錫世雄涼州，以力弱詣京師，雖遠方殊類，亦邊人之桀也。聞皇京多才，欽羨彌至。猶在渚住，司馬著作往詣之。言容鄙陋，無可觀聽。天錫心甚悔來，以遐外可以自固。王彌有俊才美譽，當時聞而造焉。既至，天錫見其風神清令，言話如流，陳說古今，無不貫悉。又諳人物氏族，中來皆有證據。天錫訝服。 <br><br>153王恭始與王建武甚有情，後遇袁悅之間，遂至疑隙。然每至興會，故有相思。時恭嘗行散至京口射堂，於時清露晨流，新桐初引，恭目之曰：「王大故自濯濯。」 <br><br>154司馬太傅為二王目曰：「孝伯亭亭直上，阿大羅羅清疏。」 155王恭有清辭簡旨，能敘說而讀書少，頗有重出。有人道孝伯常有新意，不覺為煩。 <br><br>156殷仲堪喪後，桓玄問仲文：「卿家仲堪，定是何似人？」仲文曰：「雖不能休明一世，足以映徹九泉。」</p>
<p>1汝南陳仲舉，穎川李元禮二人，共論其功德，不能定先後。蔡伯喈評之曰：「陳仲舉強於犯上，李元禮嚴於攝下，犯上難，攝下易。」仲舉遂在「三君」之下，元禮居「八俊」之上。 <br><br>2龐士元至吳，吳人並友之。見陸績、顧劭、全琮，而為之目曰：「陸子所謂駑馬有逸足之用，顧子所謂駑牛可以負重致遠。」或問：「如所目，陸為勝邪？」曰：「駑馬雖精速，能致一人耳。駑牛一日行百里，所致豈一人哉？」吳人無以難。「全子好聲名，似汝南樊子昭。」 <br><br>3顧劭嘗與龐士元宿語，問曰：「聞子名知人，吾與足下孰愈？」曰：「陶冶世俗，與時浮沉，吾不如子；論王霸之餘策，覽倚仗之要害，吾似有一日之長。」劭亦安其言。 <br><br>4諸葛瑾弟亮，及從弟誕，並有盛名，各在一國。於時以為「蜀得其龍，吳得其虎，魏得其狗。」誕在魏與夏侯玄齊名；瑾在吳，吳朝服其弘量。 5司馬文王問武陔：「陳玄伯何如其父司空？」陔曰：「通雅博暢，能以天下聲教為己任者，不如也；明練簡至，立功立事，過之。」 <br><br>6正始中，人士比論，以五荀方五陳：荀淑方陳□（□是），荀靖方陳諶，荀爽方陳紀，荀□（或□）方陳群，荀覬方陳泰。又以八裴方八王：裴徽方王祥，裴楷方王夷甫，裴康方王綏，裴綽方王澄，裴瓚方王敦，裴遐方王導，裴□（危頁）方陳王戎，裴邈方王玄。 <br><br>7冀州刺史楊准二子喬與髦，俱總角為成器。准與裴□（危頁）、樂廣友善，遣見之。□（危頁）性弘方，愛喬之有高韻，謂准曰：「喬當及卿，髦小減也。」廣性清淳，愛髦之有神檢，謂准曰：「喬自及卿，然髦尤精出。」淮笑曰：「我二兒之優劣，乃裴、樂之優劣。」論者評之，以為喬雖高韻，而檢不匝；樂言為得。然並為後出之俊。 <br><br>8劉令言始入洛，見諸名士而歎曰：「王夷甫太解明，樂彥輔我所敬，張茂先我所不解，周弘武巧於用短，杜方叔拙於用長。」 9王夷甫云：「閭丘沖優於滿奮、郝隆。此三人並是高才，沖最先達。」 <br><br>10王夷甫以王東海比樂令，故王中郎作碑云：「當時標榜，為樂廣之儷。」 <br><br>11庾中郎與王平子雁行。 <br><br>12王大將軍在西朝時，見周侯，輒扇障面不得住。後度江左，不能復爾，王歎曰：「不知我進，伯仁退？」 <br><br>13會稽虞□（馬斐），元皇時與桓宣武同俠，其人有才理勝望。王丞相嘗謂□（馬斐）曰：「孔愉有公才而無公望，丁潭有公望而無公才，兼之者其在卿乎？」□（馬斐）未達而喪。 <br><br>14明帝問周伯仁：「卿自謂何如郗鑒？」周曰：「鑒方臣，如有功夫。」復問郗，郗曰：「周覬比臣，有國士門風。」 <br><br>15王大將軍下，庾公問：「聞卿有四友，何者是？」答曰：「君家中郎、我家太尉、阿平、胡毋彥國。阿平故當最劣。」庾曰：「似未肯劣。」庾又問：「何者居其右？」王曰：「自有人。」又問：「何者是？」王曰：「噫！其自有公論。」左右躡公，公乃止。 <br><br>16人問王丞相：「周侯何如和嶠？」答曰：「長輿嵯薛（峨？）。」 <br><br>17明帝問謝鯤：「君自謂何如庾亮？」答曰：「端委廟堂，使百僚準則，臣不如亮；一丘一壑，自謂過之。」 <br><br>18王丞相二弟不過江，曰穎、曰敞。時論以穎比鄧伯道，敞比溫忠武，議郎、祭酒者也。 <br><br>19明帝問周侯：「論者以卿比郗鑒，雲何？」周曰：「陛下不須牽□（豈頁）比。」 <br><br>20王丞相云：「頃下論以我比安期、千里。亦推此二人；唯共推太尉，此君特秀。」 <br><br>21宋□（示韋）曾為王大將軍妾，後屬謝鎮西。鎮西問□（示韋）：「我何如王？」答曰：「王比使君，田舍、貴人耳。」鎮西妖冶故也。 22明帝問周伯仁：「卿自謂何如庾元規？」對曰：「蕭條方外，亮不如臣；從容廊廟，臣不如亮。」 <br><br>23王丞相辟王藍田為掾，庾公問丞相：「藍田何似？」王曰：「真獨簡貴，不減父祖，然曠澹處，故當不如爾。」 <br><br>24卞望之云：「郗公體中有三反，方於事上，好下佞己，一反；治身清貞，大修計校，二反；自好讀書，憎人學問，三反。」 <br><br>25世論溫太真是過江第二流之高者。時名輩共說人物，第一將盡之間，溫常失色。 26王丞相云：「見謝仁祖，恆令人得上。」與何次道語，唯舉手指地曰：「正自爾馨。」 <br><br>27何次道為宰相，人有譏其信任不得其人。阮思曠慨然曰：「次道自不至此。但布衣超居宰相之位，可恨！唯此一條而已。」 <br><br>28王右軍少時，丞相云：「逸少何緣復減萬安邪？」 <br><br>29郗司空家有傖奴，知及文章，事事有意。王右軍向劉尹稱之。劉問：「何如方回？」問曰：「此正小人有意向耳，何得便比方回？」劉曰：「若不如方回，故是常奴耳。」 <br><br>30時人道阮思曠：「骨氣不及右軍，簡秀不如真長，韶潤不如仲祖，思致不如淵源，而兼有諸人之美。」 <br><br>31簡文云：「何平叔巧累於理，嵇叔夜俊傷其道。」 <br><br>32時人共論晉武帝出齊王之與立惠帝，其失孰多？多謂立惠帝為重。桓溫曰：「不然，使子繼父業，弟承家祀，有何不可？」33人問殷淵源：「當世王公以卿比裴叔道，雲何？」殷曰：「故當以識通暗處。」 <br><br>34撫軍問殷浩：「卿定何如裴逸民？」良久答曰：「故當勝耳。」 <br><br>35桓公少於殷侯齊名，常有競心。桓問殷：「卿何如我？」殷云：「我與我周旋久，寧作我。」 <br><br>36撫軍問孫興公：「劉真長何如？」曰：「清蔚簡令。」「王仲祖何如？」曰：「溫潤恬和。」「桓溫何如？」曰：「高爽邁出。」「謝仁祖何如？」曰：「清易令達。」「阮思曠何如？」曰：「弘潤通長。」「袁羊何如？」曰：「洮洮清便。」「殷洪遠何如？」曰：「遠有致思。」「卿自謂何如？」曰：「下官才能所經，悉不如諸賢；至於斟酌時宜，籠\罩當世，亦多所不及。然以不才，時復托懷玄勝，遠詠老、莊，蕭條高寄，不與時務經懷，自謂此心無所與讓也。」 <br><br>37桓大司馬下都，問真長曰：「聞會稽王語奇進，爾邪？」劉曰：「極進，然故是第二流中人耳。」桓曰：「第一流復是誰？」劉曰：「正是我輩耳！」 <br><br>38殷侯既廢，桓公語諸人曰：「少時與淵源共騎竹馬，我棄去，己輒取之，故當出我下。」 <br><br>39人問撫軍：「殷浩談竟何如？」答曰：「不能勝人，差可獻酬群心。」 <br><br>40簡文云：「謝安南清令不如其弟，學義不及孔巖，居然自勝。」 <br><br>41未廢海西時，王元琳問桓元子：「箕子、比干跡異心同，不審明公孰是孰非？」曰：「仁稱不異，寧為管仲。」 42劉丹陽、王長史在瓦官寺集，桓護軍亦在坐，共商略西朝及江左人物。或問：「杜弘治何如衛虎？」桓答曰：「弘治膚清，衛虎奕奕神令。」王、劉善其言。 <br><br>43劉尹撫王長史背曰：「阿奴比丞相，但有都長。」 <br><br>44劉尹、王長史同坐，長史酒酣起舞。劉尹曰：「阿奴今日不復減向子期。」 <br><br>45桓公問孔西陽：「安石何如仲文？」孔思未對，反問公曰：「何如？」答曰：「安石居然不可陵踐其處，故乃勝也。」 <br><br>46謝公與時賢共賞說，遏、胡兒並在坐，公問李弘度曰：「卿家平陽何如樂令？」於是李潸然流涕曰：「趙王篡逆，樂令親授璽綬。亡伯雅正，恥處亂朝，遂至仰藥，恐難以相比！此自顯於事實，非私親之言。」謝公語胡兒曰：「有識者果不異人意。」 <br><br>47王修齡問王長史：「我家臨川，何如卿家宛陵？」長史未答，修齡曰：「臨川譽貴。」長史曰：「宛陵未為不貴。」 <br><br>48劉尹至王長史許清言，時苟子年十三，倚床邊聽。既去，問父曰：「劉尹語何如尊？」長史曰：「韶音令辭，不如我，往輒破的，勝我。」 <br><br>49謝萬壽春敗後，簡文問郗超：「萬自可敗，那得乃爾失士卒情？」超曰：「伊以率任之性，欲區別智勇。」 50劉尹謂謝仁祖曰：「自吾有四友，門人加親。」謂許玄度曰：「自吾有由，惡言不及於耳。」二人皆受而不恨。 51世目殷中軍：「思緯淹通，比羊叔子。」 52有人問謝安石、王坦之優劣於桓公。桓公停欲言，中悔，曰：「卿喜傳人語，不能復語卿。」 53王中郎嘗問劉長沙曰：「我何如苟子？」劉答曰：「卿才乃當不勝苟子，然會名處多。」王笑曰：「癡！」 <br><br>54支道林問孫興公：「君何如許掾？」孫曰：「高情遠致，弟子早已服膺；一吟一詠，許將北面。」 <br><br>55王右軍問許玄度：「卿自言何如安石？」許未答，王因曰：「安石故相為雄，阿萬當裂眼爭邪？」 <br><br>56劉尹云：「人言江□（彪幾換林）田舍，江乃自田宅屯。」 <br><br>57謝公云：「金谷中蘇紹最勝。」紹是石崇姊夫，蘇則孫，愉子也。 <br><br>58劉尹目庾中郎：「雖言不□（心音）□（心音）似道，突兀差可以擬道。」 <br><br>59孫承公云：「謝公清於無奕，潤於林道。」 <br><br>60或問林公：「司州何如二謝？」林公曰：「故當攀安提萬。」 61孫興公、許玄度皆一時名流。或重許高情，則鄙孫穢行，或愛孫才藻，而無取於許。 62郗嘉賓道謝公：「造膝雖不深徹，而纏綿綸至。」又曰：「右軍詣嘉賓。」嘉賓聞之曰：「不得稱詣，政得謂之朋耳。」謝公以嘉賓言為得。 <br><br>63庾道季云：「思理倫和，吾愧康伯；志力強正，吾愧文度。自此已還，吾皆百之。」 <br><br>64王僧恩輕林公，藍田曰：「勿學汝兄，汝兄自不如伊。」 <br><br>65簡文問孫興公：「袁羊何似？」答曰：「不知者不負其才，知之者無取其體。」 <br><br>66蔡叔子云：「韓康伯雖無骨幹，然亦膚立。」 <br><br>67郗嘉賓問謝太傅曰：「林公談何如嵇公？」謝云：「嵇公勤著腳，裁可得去耳。」又問：「殷何如支？」謝曰：「正爾有超拔，支乃過殷；然□□（wei3wei3）論辯，恐□（殷？）欲制支。」 <br><br>68庾道季云：「廉頗、藺相如雖千載上死人，懍懍恆如有生氣；曹蜍、李志雖見在，厭厭如九泉下人。人皆如此，便可結繩而治，但恐狐狸□（揣手換犬）貉啖盡。」 <br><br>69衛君長是蕭祖周婦兄，謝公問孫僧奴：「君家道衛君長雲何？」孫曰：「雲是世業人。」謝哀歎：「殊不爾，衛自是理義人。」於時以比殷洪遠。 <br><br>70王子敬問謝公：「林公何如庾公？」謝殊不受，答曰：「先輩初無論，庾公自足沒林公。」 <br><br>71謝遏諸人共道「竹林」優劣，謝公曰：「先輩初不臧貶『七賢』。」 72有人以王中郎比車騎，車騎聞之曰：「伊窟窟成就。」 <br><br>73謝太傅謂王孝伯：「劉尹亦奇自知，然不言勝長史。」 <br><br>74王黃門兄弟三人俱詣謝公，子猷、子重多說俗事，子敬寒溫而已。既出，坐客問謝公：「向三賢孰愈？」謝公曰：「小者最勝。」客曰：「何以知之？」謝公曰：「吉人之辭寡，躁人之辭多。推此知之。」 <br><br>75謝公問子敬：「君書何如君家尊？」答曰：「固當不同。」公曰：「外人論殊不爾。」王曰：「外人那得知。」 76王孝伯問謝太傅：「林公何如長史？」太傅曰：「長史韶興。」問：「何如劉尹？」謝曰：「噫！劉尹秀。」王曰：「若如公言，並不如此二人邪？」謝云：「身意正爾也。」 <br><br>77人有問太傅：「子敬可是先輩誰比？」謝曰：「阿敬近撮王、劉之標。」 <br><br>78謝公語孝伯：「君祖比劉尹，故為得逮。」孝伯云：「劉尹非不能逮，直不逮。」 79袁彥伯為吏部郎，子敬與郗嘉賓書曰：「彥伯已入，殊足頓興往之氣。故知捶撻自難為人，冀小卻，當復差耳。」 <br><br>80王子猷、子敬兄弟共賞高士傳人及贊，子敬賞井丹高潔。子猷云：「未若長卿慢世。」 <br><br>81有人問袁侍中曰：「殷中堪何如韓康伯？」答曰：「理義所得，優劣乃復未辨；然門庭蕭寂，居然有名士風流，殷不及韓。」故殷作誄云：「荊門晝掩，閒庭晏然。」 82王子敬問謝公：「嘉賓何如道季？」答曰：「道季誠\復鈔撮清悟，嘉賓故自上。」 <br><br>83王□（王旬）疾，臨困，問王武岡曰：「世論以我家領軍比誰？」武岡曰：「世以比王北中郎。」東亭轉臥向壁，歎曰：「人固不可以無年！」 84王孝伯道謝公濃至。又曰：「長史虛，劉尹秀，謝公融。」 <br><br>85王孝伯問謝公：「林公何如右軍？」謝曰：「右軍勝林公，林公在司州前亦貴徹。」 <br><br>86桓玄為太傅，大會，朝臣畢集，坐裁竟，問王楨之曰：「我何如卿第七叔？」於時賓客為之嚥氣。王徐徐答曰：「亡叔是一時之標，公是千載之英。」一坐歡然。 <br><br>87桓玄問劉太常曰：「我何如謝太傅？」劉答曰：「公高，太傅深。」又曰：「何如賢舅子敬？」答曰：「楂、梨、橘、柚，各有其美。」 <br><br>88舊以桓謙比殷仲文。桓玄時，仲文入，桓於庭中望見之，謂同坐曰：「我家中軍那得及此也！」</p>
<p>1漢武帝乳母嘗於外犯事，帝欲申憲，乳母求救東方朔。朔曰：「此非唇舌所爭，爾必望濟者，將去時，但當屢顧帝，慎勿言！此或可萬一冀耳。」乳母既至，朔亦侍側，有謂曰：「汝癡耳！帝豈復憶汝乳哺時恩邪！」帝雖才雄心忍，亦深有情戀，乃淒然愍之，即敕免罪。 <br><br>2京房與漢元帝共論，因問帝：「幽、厲之君何以亡？所任何人？」答曰：「其任人不忠。」房曰：「知不忠而任之，何邪？」曰：「亡國之君各賢其臣，豈知不忠而任之？」房稽首曰：「將恐今之視古，亦猶後之視今也。」 <br><br>3陳元方遭父喪，哭泣哀慟，軀體骨立。其母愍之，竊以錦\被蒙上。郭林宗吊而見之，謂曰：「卿海內之俊才，四方是則，如何當喪，錦\被蒙上？孔子曰：『衣夫錦\也，食夫稻也，於汝安乎？』吾不取也！」奮衣而去。自後賓客絕百所日。 <br><br>4孫休好射雉，至其時，則晨去夕反。群臣莫不上諫曰：「此為小物，何足甚耽？」休曰：「雖為小物，耿介過人，朕所以好之。」 <br><br>5孫皓問丞相陸凱曰：「卿一宗在朝有人幾？」陸曰：「二相、五侯、將軍十餘人。」皓曰：「盛哉！」陸曰：「君賢臣忠，國之盛也；父慈子孝，家之盛也。今政荒民弊，覆亡是懼，臣何敢言盛！」 <br><br>6何晏、鄧揚令管輅作卦，云：「不知位至三公不？」卦成，輅稱引古義，深以戒之。揚曰：「此老生之常談。」晏曰：「知幾其神乎，古人以為難，交疏吐誠\，今人以為難。今君一面，盡二難之道，可謂『明德惟馨』。詩不雲乎，『中心藏之，何日忘之！』」 <br><br>7晉武帝既不悟太子之愚，必有傳後意，諸名臣亦多獻直言。帝嘗在陵雲台上坐，衛□（獾犬換王）在側，欲微申其懷，因如醉跪帝前，以手撫床曰：「此坐可惜！」帝雖悟，因笑曰：「公醉邪？」 <br><br>8王夷甫婦，郭泰寧女，才拙而性剛，聚斂無厭，干預人事。夷甫患之而不能禁。時其鄉人幽州刺史李陽，京都大俠，猶漢之樓護，郭氏憚之。夷甫驟諫之，乃曰：「非但我言卿不可，李陽亦謂卿不可。」郭氏為之小損。 9王夷甫雅尚玄遠，常疾其婦貪濁，口未嘗言「錢」。婦欲試之，令婢以錢繞床，不得行。夷甫晨起，見錢閡行，令婢：「舉阿堵物！」 <br><br>10王平子年十四、五，見王夷甫妻郭氏貪慾，令婢路上簷糞。平子諫之，並言諸不可。郭大怒，謂平子曰：「昔夫人臨終，以小郎囑新婦，不以新婦囑小郎。」急捉衣裾，將與杖。平子饒力，爭得脫，逾窗而走。 <br><br>11元帝過江猶好酒，王茂弘與帝有舊，常流涕諫，帝許之，命酌酒，一酣，從是遂斷。 <br><br>12謝鯤為豫章太守，從大將軍下至石頭。敦謂鯤曰：「余不得復為盛德之事矣！」鯤曰：「何為其然？但使自今以後，日亡日去耳。」敦又稱疾不朝，鯤論敦曰：「近者，明公之舉，雖欲大存社稷，然四海之內，實懷未達。若能朝天子，使群臣釋然，萬物之心，於是乃服。仗民望以從眾懷，盡沖退以奉主上，如斯則勳侔一匡，名垂千載。」時人以為名言。 13元皇帝時，廷尉張□（門豈）在小市居，私作都門，早閉晚開。群小患之，詣州府訴，不得理；遂至打登聞鼓，猶不被判。聞賀司空出，至破岡，連名詣賀訴。賀曰：「身被徵作禮官，不關此事。」群小叩頭曰：「若府君復不見治，便無所訴。」賀未語，令：「且去，見張廷尉當為及之。」張聞，即毀門，自至方山迎賀，賀出辭見之，曰：「此不必見關，但與君門情，相為惜之。」張愧謝曰：「小人有如此，始不即知，早已毀壞。」 <br><br>14郗太尉晚節好談，既雅非所經，而甚衿之。後朝覲，以王丞相末年多可恨，每見，必欲苦相規誡。王公知其意，每引作他言。臨還鎮，故命駕詣丞相。翹鬢厲色，上坐便言：「方當永別，必欲言所見。」意滿口重，辭殊不溜。王公攝其次曰：「後面未期，亦欲盡所懷，願公勿復談。」郗遂大□（目真），冰矜而出，不得一言。 15王丞相為揚州，遣八部從事之職，顧和時為下傳還，同時俱見，諸從事各奏二千石官長得失，至和獨無言。王問顧曰：「卿何所聞？」答曰：「明公作輔，寧使網漏吞舟，何緣采聽風聞，以為察察之政？」丞相咨嗟稱佳，諸從事自視缺然也。 <br><br>16蘇峻東征沈充，請吏部郎陸邁與俱。將至吳，峻密敕左右，令入閶門放火以示威。陸知其意，謂峻曰：「吳治平未久，必將有亂。若為亂階，可從我家始。」峻遂止。 <br><br>17陸玩拜司空，有人詣之，索美酒，得，便自起，瀉著樑柱間地，祝曰：「當今乏才，以爾為柱石之臣，莫傾人棟樑。」玩笑曰：「戢卿良箴。」 <br><br>18小庾在荊州，公朝大會，問諸僚佐曰：「我欲為漢高、魏武，何如？」一坐莫答。長史江□（彪幾換林）曰：「願明公為桓、文之事，不願作漢高、魏武也。」 <br><br>19羅君章為桓宣武從事，謝鎮西作江夏，往檢校之。羅既至，初不問郡事，逕就謝數日，飲酒而還。桓公問有何事？君章云：「不審公謂謝尚是何似人？」桓公曰：「仁祖是勝我許人。」君章云：「豈有勝公人而行非者，故一無所問。」桓公奇其意而不責也。 <br><br>20王右軍與王敬仁、許玄度並善，二人亡後，右軍為論議更克。孔巖戒之曰：「明府昔與王、許周旋有情，及逝沒之後，無慎終之好，民所不取。」右軍甚愧。 <br><br>21謝中郎在壽春敗，臨奔走，猶求玉帖鐙。太傅在軍，前後初無損益之言。爾日猶云：「當今豈須煩此！」 <br><br>22王大語東亭：「卿乃復論成不惡，那得與僧彌戲？」 <br><br>23殷覬病困，看人政見半面。殷荊州興晉陽之甲，往與覬別，涕零，屬以消息所患。覬答曰：「我病自當差，正憂汝患耳！」 <br><br>24遠公在廬山中，雖老，講論不輟。弟子中或有惰者，袁公曰：「桑榆之光，理無遠照，但願朝陽之暉，與時並明耳。」執經登坐，諷詠朗暢，詞色甚苦，高足之徒，皆肅然增敬。 <br><br>25桓南郡好獵，每田狩，車騎甚盛，五六十里中，旌旗蔽隰。騁良馬，馳擊若飛，雙甄所指，不避陵壑。或行陳不整，□（上鹿下君）兔騰逸，參佐無不被系束。桓道恭，玄之族也，時為賊\曹參軍，頗敢直言。常自帶絳綿著繩腰中，玄問：「用此何為？」答曰：「公獵，好縛人士，會當被縛，手不能堪芒也。」玄自此小差。 <br><br>26王緒、王國寶相為唇齒，並弄權要。王大不平其如此，乃謂緒曰：「汝為此□（焱欠）□（焱欠），曾不慮獄吏之為貴乎？」 <br><br>27桓玄欲以謝太傅宅為營，謝混曰：「召伯之仁，猶惠及甘棠；文靖之德，更不保五畝之宅？」玄慚而止。 <br></p>
<p>1楊德祖為魏公主簿，時作相國門，始構榱桷，魏武自出看，使人題門作「活」字，便去。楊見，即令壞之。既竟，曰：「『門』中『活』，『闊』字，王正嫌門大也。」 2人餉魏武一杯酪，魏武啖少許，蓋頭上提「合」字以示眾，眾莫能解。次至楊修，修便啖，曰：「公教人啖一口也，復何疑？」 3魏武嘗過曹娥碑下，楊修從。碑背上見題作「黃絹幼婦，外孫齏臼」八字，魏武謂修曰：「卿解不？」答曰：「解。」魏武曰：「卿未可言，待我思之。」行三十里，魏武乃曰：「吾已得。」令修別記所知。修曰：「黃絹，色絲也，於字為『絕』；幼婦，少女也，於字為『妙』；外孫，女子也，於字為『好』；齏臼，受辛也，於字為『辭』；所謂『絕妙好辭』也。」魏武亦記之，與修同，乃歎曰：「我才不及卿，乃覺三十里。」 <br><br>4魏武征袁本初，治裝，余有數十斛竹片，鹹長數寸，眾並謂不堪用，正令燒除。太祖甚惜，思所以用之，謂可為竹柙□（木盾），而未顯其言，馳問主簿楊德祖。應聲答，與帝同。眾伏其辯悟。 5王敦引軍至大桁，明帝自出中堂。溫嶠為丹陽尹，帝令斷大桁，故未斷，帝大怒□（目真）目，左右莫不悚懼。召諸公來。嶠至，不謝，但求酒炙。王導須臾至，徒跣下地，謝曰：「天威在顏，遂使溫嶠不得謝。」嶠於是下謝，帝乃釋然。諸公共歎王機悟名言。 6郗司空在北府，桓宣武惡其居兵權。郗於事機素暗，遣箋詣桓：「方欲共獎王室，修復園陵。」世子嘉賓出行，於道上聞信至，急取箋視，視竟，寸寸毀裂，便回。還更作箋，自陳老病，不堪人間，欲乞閒地自養。宣武得箋大喜，即詔轉公督五郡，會稽太守。 <br><br>7王東亭作宣武主簿，嘗春月與石頭兄弟乘馬出郊野。時彥同游者，連鑣俱進，唯東亭一人常在前，覺數十步，諸人莫之解。石頭等既疲倦，俄而乘輿回，諸人皆似從官，唯東亭奕奕在前，其悟攝如此。</p>
<p>1賓客詣陳太丘宿，太丘使元方、季方炊。客與太丘論議，二人進火，俱委而竊聽。炊忘著簞，飯落釜中。太丘問：「炊何不餾？」元方、季方長跪曰：「大人與客語，乃俱竊聽，炊忘著簞，飯今成糜。」太丘曰：「爾頗有所識不？」對曰：「彷彿記之。」二子長跪俱說，更相易奪，言無遺失。太丘曰：「如此但糜自可，何必飯也？」 <br><br>2何晏七歲，明慧若神，魏武奇愛之，以晏在宮內，因欲以為子。晏乃畫地令方，自處其中。人問其故，答曰：「何氏之廬也。」魏武知之，即遣還外。 <br><br>3晉明帝數歲，坐元帝膝上。有人從長安來，元帝問洛下消息，潸然流涕。明帝問何以致泣，具以東度意告之。因問明帝：「汝意長安何如日遠，？」答曰：「日遠。不聞人從日邊來，居然可知。」元帝異之。明日，集群臣宴會，告以此意，更重問之。乃答曰：「日近。」元帝失色，曰：「爾何故異昨日之言邪？」答曰。「舉目見日，不見長安。」 <br><br>4司空顧和與時賢共清言。張玄之、顧敷是中外孫，年並七歲，在床邊戲。於時聞語，神情如不相屬。暝於燈下，二小兒共敘客主之言，都無遺失。顧公越席而提其耳曰：「不意衰宗復生此寶。」 <br><br>5韓康伯年數歲，家酷貧，至大寒，止得襦，母殷夫人自成之，令康伯捉熨斗，謂康伯曰：「且著襦，尋作□（衣復）□（衣軍）。」兒云：「已足，不須□（衣復）□（衣軍）也。」母問其故，答曰：「火在熨斗中而柄尚熱，今既著襦，下亦當暖，故不須耳。」母甚異之，知為國器。 <br><br>6晉孝武年十三、四，時冬天，晝日不著□（衣復）衣，但著單練衫五六重；夜則累茵褥。謝公諫曰：「聖體宜令有常。陛下晝過冷，夜過熱，恐非攝養之術。」帝曰：「晝動夜靜。」謝公出，歎曰：「上理不減先帝。」 <br><br>7桓宣武薨，桓南郡年五歲，服始除，桓車騎與送故文武別，因指語南郡：「此皆汝家故吏佐。」玄應聲泣慟，酸感傍人。車騎每自目己坐曰：「靈寶成人，當以此坐還之。」</p>
<p>1王大將軍年少時，舊有田舍名，語音亦楚。武帝喚時賢共言伎藝事，人人皆多有所知，唯王都無所關，意色殊惡，自言知打鼓吹，帝即令取鼓與之。於坐振袖而起，揚槌奮擊，音節諧捷，神氣豪上，傍若無人，舉坐歎其雄爽。 <br><br>2王處仲，世許高尚之目。常荒恣於色，體為之弊，左右諫之，處仲曰：「吾乃不覺爾。如此者甚易耳！」乃開後□（門合），驅諸婢妾數十人出路，任其所之，時人歎焉。 <br><br>3王大將軍自目：「高朗疏率，學通左氏。」 <br><br>4王處仲每酒後，輒詠「老驥伏櫪，志在千里。烈士暮年，壯心不已」。以如意打唾壺，唾壺邊盡缺。 <br><br>5晉明帝欲起池台，元帝不許。帝時為太子，好養武士，一夕中作池，比曉便成。今太子西池便是也。 <br><br>6王大將軍始欲下都更分樹置，先遣參軍告朝廷，諷旨時賢。祖車騎尚未鎮壽春，□（目真）目厲聲語使人曰：「卿語阿黑：何敢不遜！摧攝回去，須臾不爾，我將三千兵，槊腳令上！」王聞之而止。 <br><br>7庾稚恭既常有中原之志，文康時權重，未在己。及濟堅作相，忌兵畏禍，與稚恭歷同異者久之，乃果行。傾荊、漢之力，窮舟車之勢，師次於襄陽，大會寮佐，陳其旌甲，親援弧矢曰：「我之此行，若此射矣！」遂三起三疊。徒眾屬目，其氣十倍。 <br><br>8桓宣武平蜀，集參僚置酒於李勢殿，巴蜀縉紳莫不悉萃。桓既素有雄情爽氣，加爾日音調英發，敘古今成敗由人，存亡系才，奇拔磊落，一坐讚賞不暇坐。既散，諸人追味余言。於時尋陽周馥曰：「恨卿輩不見王大將軍。」馥曾作敦掾。 9桓公讀高士傳，至於陵仲子，便擲去，曰：「誰能作此溪刻自處！」 <br><br>10桓石虔，司空豁之長庶也，小字鎮惡，年十七八，未被舉，而童隸已呼為鎮惡郎。嘗住宣武齋頭。從征枋頭。車騎沖沒陳，左右莫能先救。宣武謂曰：「汝叔落賊\，汝知不？」石虔聞之。氣甚奮，命朱闢為副，策馬於萬眾中，莫有抗者，遂致沖還，三軍歎服。河朔後以其名斷瘧。 <br><br>11陳林道在西岸，都下諸人共要至牛渚會。陳理甚佳，人欲共言折，陳以如意拄頰，望雞籠\山歎曰：「孫伯符志業不遂！」於是竟坐不得談。 <br><br>12王司州在謝公坐，詠「入不言兮出不辭，乘回風兮載雲旗」，語人云：「當爾時，覺一坐無人。」 13桓玄西下，入石頭，外白：「司馬梁王奔叛。」玄時事形已濟，在平乘上笳鼓並作，直高詠云：「簫管有遺音，梁王安在哉？」</p>
<p>1魏武將見匈奴使，自以形陋，不足雄遠國，使崔季□（王圭）代，帝自捉刀立床頭。既畢，令間諜問曰：「魏王何如？」匈奴使答曰：「魏王雅望非常；然床頭捉刀人，此乃英雄也。」魏武聞之，追殺此使。 <br><br>2何平叔美姿儀，面至白。魏明帝疑其傅粉，正夏月，與熱湯餅。既啖，大汗出，以朱衣自拭，色轉皎然。 <br><br>3魏明帝使後弟毛曾與夏侯玄共坐，時人謂「蒹葭倚玉樹。」 <br><br>4時人目夏侯太初「朗朗如日月之入懷」，李安國「頹唐如玉山之將崩。」 <br><br>5嵇康身長七尺八寸，風姿特秀。見者歎曰：「蕭蕭肅肅，爽朗清舉。」或云：「肅肅如松下風，高而徐引。」山公曰：「嵇叔夜之為人也，巖巖若孤松之獨立；其醉也，傀俄若玉山之將崩。」 <br><br>6裴令公目王安豐：「眼爛爛如巖下電。」 <br><br>7潘岳妙有姿容，好神情。少時挾彈出洛陽道，婦人遇者，莫不連手共縈之。左太沖絕丑，亦復效岳游遨，於是群嫗齊共亂唾之，委頓而返。 <br><br>8王夷甫容貌整麗，妙於談玄，恆捉玉柄麈尾與，手都無分別。 <br><br>9潘安仁、夏侯湛並有美容，喜同行，時人謂之連璧。 <br><br>10裴令公有俊容姿，一旦有疾至困，惠帝使王夷甫往看。裴方向壁臥，聞王使至，強回視之。王出，語人曰：「雙眸閃閃若巖下電，精神挺動，體中故小惡。」 <br><br>11有人語王戎曰：「嵇延祖卓卓如野鶴之在雞群。」答曰：「君未見其父耳。」 <br><br>12裴令公有俊容儀，脫冠冕，粗服亂頭皆好，時人以為「玉人」。見者曰：「見裴叔則，如玉山上行，光映照人。」 <br><br>13劉伶身長六尺，貌甚醜悴，而悠悠忽忽，土木形骸。 <br><br>14驃騎王武子是衛□（王介）之舅，俊爽有風姿。見□（王介），輒歎曰：「珠玉在側，覺我形穢。」 <br><br>15有人詣王太尉，遇安豐、大將軍、丞相在坐。往別屋，見季胤、平子。還，語人曰：「今日之行，觸目見琳琅珠玉。」 16王丞相見衛洗馬，曰：「居然有羸形，雖復終日調暢，若不堪羅綺。」 <br><br>17王大將軍稱太尉：「處眾人中，似珠玉在瓦石間。」 18庾子嵩長不滿七尺，腰帶十圍，頹然自放。 <br><br>19衛□（王介）從豫章至下都，人聞其名，觀者如堵牆。□（王介）先有羸疾，體不堪勞，遂成病而死，時人謂看殺衛□（王介）。 20周伯仁道桓茂倫：「□（上山下欽）崎歷落，可笑人。」或雲謝幼輿言。 <br><br>21周侯說王長史父：「形貌既偉，雅懷有概，保而用之，可作諸許物也。」 <br><br>22祖士少見衛君長云：「此人有旄杖下形。」 <br><br>23石頭事故，朝廷傾覆，溫忠武與庾文康投陶公求救。陶公云：「肅祖顧命不見及。且蘇峻作亂，釁由諸庾，誅其兄弟，不足以謝天下。」於時庾在溫船後，聞之，憂怖無計。別日，溫勸庾見陶，庾猶豫未能往。溫曰：「溪狗我所悉，卿但見之，必無憂也。」庾風姿神貌，陶一見便改觀，談宴竟日，愛重頓至。 <br><br>24庾太尉在武昌，秋夜氣佳景清，使吏殷浩、王胡之之徒登南樓理詠，音調始遒，聞函道中有屐聲甚厲，定是庾公。俄而率左右十許人步來，諸賢欲起避之，公許云：「諸君少住，老子於此處興復不淺\。」因便據胡床，與諸人詠謔，竟坐甚得任樂。後王逸少下，與丞相言及此事，丞相曰：「元規爾時風範，不得不小頹。」右軍答曰：「唯丘壑獨存。」 <br><br>25王敬豫有美形，問訊王公。王公撫其肩曰：「阿奴恨才不稱！」又云：「敬豫事事似王公。」 <br><br>26王右軍見杜弘治，歎曰：「面如凝脂，眼如點漆，此神仙中人。」時人有稱王長史形者，蔡公曰：「恨諸人不見杜弘治耳！」 <br><br>27劉尹道桓公：鬢如反蝟皮，眉如紫石稜，自是孫仲謀\、司馬宣王一流人。 28王敬倫風姿似父。作侍中，加授桓公，公服從大門入。桓公望之曰：「大奴固自有鳳毛。」 <br><br>29林公道王長史：「斂衿作一來，何其軒軒韶舉！」 <br><br>30時人目王右軍「飄如游雲，矯如驚龍。」 31王長史嘗病，親疏不通。林公來，守門人遽啟之曰：「一異人在門，不敢不啟。」王笑曰：「此必林公。」 32或以方謝仁祖不乃重者，桓大司馬曰：「諸君莫輕道，仁祖企腳北窗下彈琵琶，故自有天際真人想。」 <br><br>33王長史為中書郎，往敬和許。爾時積雪，長史從門外下車，步入尚書，著公服，敬和遙望，歎曰：「此不復似世中人！」 <br><br>34簡文作相王時，與謝公共詣桓宣武。王□（王旬）先在內，桓語王：「卿嘗欲見相王，可住帳裡。」二客既去。桓謂王曰：「定如何？」王曰：「相王作輔自然湛若神君。公亦萬夫之望，不然，僕射何得自沒？」 <br><br><br>35海西時，諸公每朝，朝堂猶暗；唯會稽王來，軒軒如朝霞舉。 <br><br>36謝車騎道謝公：「游肆復無乃高唱，但恭坐捻鼻顧睞，便自有寢處山澤間儀。」 37謝公云：「見林公雙眼黯黯明黑。」孫輿公見林公：「稜稜露其爽。」 <br><br>38庾長人與諸弟入吳，欲住亭中宿。諸弟先上，見群小滿屋，都無相避意。長仁曰：「我試觀之。」乃策杖將一小兒，始入門，諸客望其神姿，一時退匿。</p>
<p>1周處年少時，凶強俠氣，為鄉里所患，又義興水中有蛟，山中有□（顫頁換□）跡虎，並皆暴犯百姓，義興人謂為「三橫」，而處尤劇。或說處殺虎斬蛟，實冀三橫唯余其一。處即刺殺虎，又入水擊蛟，蛟或浮或沒，行數十里，處與之俱，經三日三夜，鄉里皆謂已死，更相慶。竟殺蛟而出。聞裡人相慶，始知為人情所患，有自改意。乃自吳尋二陸，平原不在，正見清河，具以情告，並云：「欲自修改而年已蹉跎，終無所成。」清河曰：「古人貴朝聞夕死，況君前途尚可。且人患志之不立，亦何憂令名不彰邪？」處遂改勵，終為忠臣孝子。 <br><br>2戴淵少時，遊俠不治行檢，嘗在江，淮間攻掠商旅。陸機赴假還洛，輕重甚盛。淵使少年掠劫，淵在岸上，據胡床指麾左右，皆得其宜。淵既神姿峰穎，雖處鄙事，神氣猶異。機於船屋上遙謂之曰：「卿才如此，亦復作劫邪？」淵便泣涕，投劍歸機，辭厲非常。機彌重之，定交，作筆薦焉。過江，仕至征西將軍。</p>
<p>1王丞相拜司空，桓廷尉作兩髻，葛裙、策杖，路邊窺之，歎曰：「人言阿龍超，阿龍故自超！」不覺至台門。 <br><br>2王丞相過江，自說昔在洛水邊，數與裴成公、阮千里諸賢共談道。羊曼曰：「人久以此許君，何須復爾？」王曰：「亦不言我須此，但欲爾時不可得耳！」 3王右軍得人以蘭亭集序方金谷詩序，又以己敵石崇，甚有欣色。 <br><br>4王司州先為庾公記室參軍，後取殷浩為長史，始到，庾公欲遣王使下都，王自啟求住曰：「下官希見盛德，淵源始至，猶貪與少日周旋。」5郗嘉賓得人以己比苻堅，大喜。 <br><br>6孟昶未達時，家在京口。嘗見王恭乘高輿，被鶴氅裘。於時微雪，昶於籬間窺之，歎曰：「此真神仙中人！」 <br></p>
<p>1王仲宣好驢鳴，既葬，文帝臨其喪，顧語同游曰：「王好驢鳴，可各作一聲以送之。」赴客皆一作驢鳴。 2王浚沖為尚書令，著公服，乘軺車，經黃公酒壚下過。顧謂後車客：「吾昔與嵇叔夜、阮嗣宗共酣飲於此壚。竹林之遊，亦預其末。自嵇生夭、阮公亡以來，便為時所羈紲。今日視此雖近，邈若山河。」 3孫子荊以有才，少所推服，唯雅敬王武子。武子喪時，名士無不至者。子荊後來，臨屍慟哭，賓客莫不垂涕。哭畢，向床曰：「卿常好我作驢鳴，今我為卿作。」體似真聲，賓客皆笑。孫舉頭曰：「使君輩存，令此人死！」 <br><br>4王戎喪兒萬子，山簡往省之，王悲不自勝。簡曰：「孩抱中物，何至於此？」王曰：「聖人忘情，最下不及情。情之所鍾，正在我輩。」簡服其言，更為之慟。 <br><br>5有人哭和長輿曰：「峨峨若千丈松崩。」 6衛洗馬以永嘉六年喪，謝鯤哭之，感動路人。鹹和中，丞相王公教曰：「衛洗馬當改葬。此君風流名士，海內所瞻，可修薄祭，以敦舊好。」 <br><br>7顧彥先平生好琴，及喪，家人常以琴置靈床上。張季鷹往哭之，不勝其慟，遂徑上床，鼓琴作數曲，竟，撫琴曰：「顧彥先頗復賞此不？」因又大慟，遂不執孝子手而出。 8庾亮兒遭蘇峻難遇害。諸葛道明女為庾兒婦，既寡，將改適，與亮書及之。亮答曰：「賢女尚少，故其宜也。感念亡兒，若在初沒。」 <br><br>9庾文康亡，何揚州臨葬，云：「埋玉樹著土中，使人情何能已已！」 10王長史病篤，寢臥燈下，轉麈尾視之，歎曰：「如此人，曾不得四十！」及亡，劉尹臨殯，以犀柄麈尾著柩中，因慟絕。 11支道林喪法虔之後，精神□（上雨下員）喪，風味轉墜。常謂人曰：「昔匠石廢斤於郢人，牙生輟弦於鍾子，推己外求，良不虛也。冥契既逝，發言莫賞，中心蘊結，余其亡矣！」卻後一年，支遂殞。 <br><br>12郗嘉賓喪，左右白郗公：「郎喪。」既聞不悲，因語左右：「殯時可道。」公往臨殯，一慟幾絕。 <br><br>13戴公見林法師墓，曰：「德音未遠，而拱木已積。冀神理綿綿，不與氣運\俱盡耳！」 14王子敬與羊綏善。綏清淳簡貴，為中書郎，少亡。王深相痛悼，語東亭云：「是國家可惜人。」 <br><br>15王東亭與謝公交惡。王在東聞謝喪，便出都詣子敬道：「欲哭謝公。」子敬始臥，聞其言，便驚起曰：「所望於法護。」王於是往哭。督帥刁約不聽前，曰：「官平生在時，不見此客。」王亦不與語，直前哭，甚慟，不執末婢手而退。 <br><br>16王子猷、子敬俱病篤，而子敬先亡。子猷問左右：「何以都不聞消息？此已喪矣！」語時了不悲。便索輿奔喪，都不哭。子敬素好琴，便徑入坐靈床上，取子敬琴彈，弦既不調，擲地云：「子敬！子敬！人琴俱亡。」因慟絕良久。月餘亦卒。 <br><br>17孝武山陵夕，王孝伯入臨，告其諸弟曰：「雖榱桷惟新，便自有黍離之哀！」 <br><br>18羊孚年三十一卒，桓玄與羊欣書曰：「賢從情所信寄，暴疾而殞，祝予之歎，如何可言！」 <br><br>19桓玄當篡位，語卞鞠云：「昔羊子道恆禁吾此意。今腹心喪羊孚，爪牙失索元，而匆匆作此詆突，詎允天心？」</p>
<p>1阮步兵嘯，聞數百步。蘇門山中，忽有真人，樵伐者鹹共傳說。阮籍往觀，見其人擁膝巖側，籍登嶺就之，箕踞相對。籍商略終古，上陳黃、農玄寂之道，下考三代盛德之美以問之，仡然不應。復敘有為之教、棲神道氣之術以觀之，彼猶如前，凝矚不轉。籍因對之長嘯。良久，乃笑曰：「可更作。」籍復嘯。意盡，退，還半嶺許，聞上□（口酋）然有聲，如數部鼓吹，林谷傳響，顧看，乃向人嘯也。 <br><br>2嵇康游於汲郡山中，遇道士孫登，遂與之遊。康臨去，登曰：「君才則高矣，保身之道不足。」 <br><br>3山公將去選曹，欲舉嵇康；康與書告絕。 <br><br>4李□（廣欽）是茂曾第五子，清貞有遠操，而少羸病，不肯婚宦。居在臨海，住兄侍中墓下。既有高名，王丞相欲招禮之，故闢為府掾。□（廣欽）得箋命，笑曰：「茂弘乃復以一爵假人。」 <br><br>5何驃騎弟以高情避世，而驃騎勸之令仕，答曰：「予第五之名，何必減驃騎？」 <br><br>6阮光祿在東山，蕭然無事，常內足於懷。有人以問王右軍，右軍曰：「此君近不驚寵辱，遂古之沈冥，何以過此？」 <br><br>7孔車騎少有嘉遁意，年四十餘，始應安東命。未仕宦時，常獨寢，歌吹自箴誨。自稱孔郎，游散名山。百姓謂有道術，為生立廟，今猶有孔郎廟。 <br><br>8南陽劉□（轔車換馬）之，高率善史傳，隱於陽岐。於時苻堅臨江，荊州刺史桓衝將盡□（言於）謨之益，征為長史，遣人船往迎，贈貺甚厚。□（轔車換馬）之聞命，便升舟，悉不受所餉，緣道以乞窮乏，比至上明亦盡。一見沖，因陳無用，□（修□換羽）然而退。居陽岐積年，衣食有無常與村人共，值己匱乏，村人亦如之。甚厚為鄉閭所安。 9南陽翟道淵與汝南周子南少相友，共隱於尋陽。庾太尉說周以當世之務，周遂仕。翟秉志彌固。其後周詣翟，翟不與語。 <br><br>10孟萬年及弟少孤，居武昌陽新縣。萬年游宦，有盛名當世。少孤未嘗出，京邑人士思欲見之，乃遣信報少孤，云：「兄病篤」。狼狽至都，時賢見之者，莫不嗟重。因相謂曰：「少孤如此，萬年可死。」 <br><br>11康僧淵在豫章，去郭數十里立精舍，旁連嶺，帶長川，芳林列於軒亭，清流激於堂宇。乃閒居研講，希心理味。庾公諸人多往看之。觀其運\用吐納，風流轉佳，加已處之怡然，亦有以自得，聲名乃興。後不堪，遂出。 <br><br>12戴安道既厲操東山，而其兄欲建式遏之功。謝太傅曰：「卿兄弟志業，何其太殊？」戴曰：「下官不堪其憂，家弟不改其樂。」 <br><br>13許玄度隱在永興南幽穴中，每致四方諸侯之遺。或謂許曰：「嘗聞箕山人似不爾耳。」許曰：「筐篚苞苴，故當輕於天下之寶耳！」 <br><br>14范宣未嘗入公門。韓康伯與同載，遂誘俱入郡，范便於車後趨下。 15郗超每聞欲高尚隱退者，輒為辦百萬資，並為造立居宇。在剡，為戴公起宅，甚精整。戴始往舊居，與所親書曰：「近至剡，如官舍。」郗為傅約亦辦百萬資，傅隱事差互，故不果遺。 <br><br>16許掾好遊山水，而體便登陟。時人云：「許非徒有勝情，實有濟勝之具。」 <br><br>17郗尚書與謝居士善，常稱：「謝慶緒識見雖不絕人，可以累心處都盡。」</p>
<p>1陳嬰者，東陽人。少修德行，著稱鄉黨。秦末大亂，東陽人欲奉嬰為主，母曰：「不可。自我為汝家婦，少見貧賤，一旦富貴，不祥。不如以兵屬人，事成，少受其利；不成，禍有所歸。」 <br><br>2漢元帝宮人既多，乃令畫工圖之，欲有呼者，輒披圖召之。其中常者，皆行貨賂。王明君姿容甚麗，志不苟求，工遂毀為其狀。後匈奴來和，求美女於漢帝，帝以明君充行。既召，見而惜之，但名字已去，不欲中改，於是遂行。 <br><br>3漢成帝幸趙飛燕，飛燕讒班婕妤祝詛，於是考問。辭曰：「妾聞死生有命，富貴在天。修善尚不蒙福，為邪欲以何望？若鬼神有知，不受邪佞之訴；若其無知，訴之何益？故不為也。」 <br><br>4魏武帝崩，文帝悉取武帝宮人自侍。及帝病困，卞後出看疾。太后入戶，見直侍並是昔日所愛幸者。太后問：「何時來邪？」云：「正伏魄時過。」因不復前而歎曰：「狗鼠不食汝余，死故應爾！」至山陵，亦竟不臨。 <br><br>5趙母嫁女，女臨去，敕之曰：「慎勿為好！」女曰：「不為好，可為惡邪？」母曰：「好尚不可為，其況惡乎！」 <br><br>6許允婦是阮衛尉女，德如妹，奇醜。交禮竟，允無復入理，家人深以為憂。會允有客至，婦令婢視之，還答曰：「是桓郎。」桓郎者，桓范也。婦云：「無憂，桓必勸入。」桓果語許云：「阮家既嫁醜女與卿，故當有意，卿宜查之。」許便回入內，既見婦，即欲出。婦料其此出無復入理，便捉裾停之。許因謂曰：「婦有四德，卿有其幾？」婦曰：「新婦所乏唯容爾。然士有百行，君有幾？」許云：「皆備。」婦曰：「夫百行以德為首。君好色不好德，何謂皆備？」允有慚色，遂相敬重。 <br><br>7許允為吏部郎，多用其鄉里，魏明帝遣虎賁收之。其婦出戒允曰：「明主可以理奪，難以情求。」既至，帝核問之，允對曰：「『舉爾所知』，臣之鄉人，臣所知也。陛下檢校，為稱職與不？如不稱職，臣受其罪。」既檢校，皆官得其人，於是乃釋。允衣服敗壞，詔賜新衣。初允被收，舉家號哭。阮新婦自若，云：「勿憂，尋還。」作粟粥待。傾之，允至。 <br><br>8許允為晉景王所誅，門生走入告其婦。婦正在機中，神色不變，曰：「早知爾耳！」門人欲藏其兒，婦：「無豫諸兒事。」後徙居墓所，景王遣鍾會看之，若才流及父，當收。兒以咨母，母曰：「汝等雖佳，才具不多，率胸懷與語，便無所憂；不須極哀，會止便止；又可少問朝事。」兒從之。會反，以狀對，卒免。 <br><br>9王公淵娶諸葛誕女，入室，言語始交，王謂婦曰：「新婦神色卑下，殊不似公休。」婦曰：「大丈夫不能彷彿彥雲，而令婦人比蹤英傑！」 <br><br>10王經少貧苦，仕至二千石，母語之曰：「汝本寒家子，仕至二千石，此可以止乎！」經不能用。為尚書，助魏，不忠於晉，被收，涕泣辭母曰：「不從母敕，以至今日」母都無戚容，語之曰：「為子則孝，為臣則忠，有孝有忠，何負吾邪？」 <br><br>11山公與嵇、阮一面，契若金蘭。山妻韓氏，覺公與二人異於常交，問公，公曰：「我當年可以為友者，唯此二生耳。」妻曰：「負羈之妻亦親觀狐、趙，意欲窺之，可乎？」他日，二人來，妻勸公止之宿，具酒肉。夜穿墉以視之，達旦忘反。公入曰：「二人何如？」妻曰：「君才致殊不如，正當以識度相友耳。」公曰：「伊輩亦常以我度為勝。」 <br><br>12王渾妻鍾氏生女令淑，武子為妹求簡美對而未得，有兵家子，有俊才，欲以妹妻之，乃白母，曰：「誠\是才者，其地可遺，然要令我見。」武子乃令兵家兒與群小雜處，使母惟中察之。既而母謂武子曰：「如此衣形者，是汝所擬者非邪？」武子曰：「是也。」母曰：「此才足以拔萃；然地寒，不有長年，不得申其才用。觀其形骨，必不壽，不可與婚。」武子從之。兵兒數年果亡。 13賈充前婦，是李豐女。豐被誅，離婚徙邊。後遇赦得還，充先已娶郭配女，武帝特聽置左右夫人。李氏別住外，不肯還充捨。郭氏語充，欲就省李，充曰：「彼剛介有才氣，卿往不如不去。」郭氏於是盛威儀，多將侍婢。既至，入戶，李氏起迎，郭不覺腳自屈，因跪再拜。既反，語充。充曰：「語卿道何物？」 <br><br>14賈充妻李氏作女訓，行於世。李氏女，齊獻王妃；郭氏女惠帝后。充卒，李、郭女各欲令其母合葬，經年不決。賈後廢，李氏乃□（衣付），葬遂定。 <br><br>15王汝南少無婚，自求郝普女。司空以其癡，會無婚處，任其意，便許之。既婚，果有令姿淑德，生東海，遂為王氏母儀。或問汝南：「何以知之？」曰：「嘗見井上取水，舉動容止不失常，未嘗忤觀，以此知之。」 <br><br>16王司徒婦，鍾氏女，太傅曾孫，亦有俊才女德。鍾、郝為娣姒，雅相親重：鍾不以貴陵郝，郝亦不以賤下鍾。東海家內，則郝夫人法，京陵家內，范鍾夫人之禮。 <br><br>17李平陽，秦州子，中夏名士，於時以比王夷甫。孫秀初欲立威權，鹹云：「樂令民望，不可殺，減李重者又不足殺。」遂逼重自裁。初，重在家，有人走從門入，出髻中疏示重，重看之色動。入內示其女，女直叫「絕」，了其意，出則自裁。此女甚高明，重每咨焉。 18周浚作安東時，行獵，值暴雨，過汝南李氏。李氏富足，而男子不在。有女名絡秀，聞外有貴人，與一婢於內宰豬羊，作數十人飲食，事事精辦，不聞有人聲。密覘之，獨見一女子，狀貌非常，浚因求為妾。父兄不許。絡秀曰：「門戶殄瘁，何惜一女？若聯姻貴族，將來或大益。」父兄從之。遂生伯仁兄弟。絡秀語伯仁等：「我所以屈節為汝家作妾，門戶計耳！汝若不與吾家作親親者，吾亦不惜餘年！」伯仁等悉從命。由此李氏在世，得方幅齒遇。 <br><br>19陶公少有大志，家酷貧，與母湛氏同居。同郡范逵素知名，舉孝廉，投侃宿。於時冰雪積日，侃室如懸磬，而逵馬僕甚多。侃母語侃曰：「汝但出外留客，吾自為計。」湛頭髮委地，下為二□（髦毛換皮）。賣得數斛米，斫諸屋柱，悉割半為薪，□（坐刀）諸薦以為馬草。日夕，遂設精食，從者無所乏。逵既歎其才辯，又深愧其厚意。明旦去，侃追送不已，且百里許。逵曰：「路已遠，君宜還。」侃猶不返。逵曰：「卿可去矣。至洛陽，當相為美談。」侃乃返。逵及洛，遂稱之於羊□（日卓）、顧榮諸人，大獲美譽。 <br><br>20陶公少時，作魚梁吏，嘗以坩□（魚差）餉母。母封□（魚差）付使，反書責侃曰：「汝為吏，以官物見餉，非唯不益，乃增吾憂也。」 <br><br>21桓宣武平蜀，以李勢妹為妾，甚有寵，常著齋後。主始不知，既聞，與數十婢拔白刃襲之。正值李梳頭，發委藉地，膚色玉曜，不為動容，徐曰：「國破家亡，無心至此，今日若能見殺，乃是本懷。」主慚而退。 <br><br>22庾玉台，希之弟也。希誅，將戮玉台。玉台子婦，宣武弟桓豁女也，徒跣求進。閽禁不內。女厲聲曰：「是何小人！我伯父門，不聽我前！」因突入，號泣請曰：「庾玉台常因人腳短三寸，當復能作賊\不？」宣武笑曰：「婿故自急。」遂原玉台一門。 <br><br>23謝公夫人幃諸婢，使在前作伎，使太傅暫見，便下幃。太傅索更開，夫人云：「恐傷盛德。」 <br><br>24桓車騎不好著新衣，浴後，婦故送新衣與。車騎大怒，摧使持去。婦更持還，傳語云：「衣不經新，何由而故？」桓公大笑，著之。 <br><br>25王右軍郗夫人謂二弟司空、中郎曰：「王家見二謝，傾筐倒庋；見汝輩來，平平爾。汝可無煩復往。」 <br><br>26王凝之謝夫人既往王氏，大薄凝之。既還謝家，意大不說。太傅慰釋曰：「王郎，逸少之子，人才亦不惡，汝何以恨乃爾？」答曰：「一門叔父，則有阿大、中郎；群從兄弟，則有封、胡、遏、末。不意天壤之中，乃有王郎！」 <br><br>27韓康伯母，隱古幾毀壞。卞鞠見幾惡，欲易之。答曰：「我若不隱此，汝何以得見古物？」 28王江州夫人語謝遏曰：「汝何以都不復進？為是塵務經心，天分有限？」 <br><br>29郗嘉賓喪，婦兄弟欲迎妹歸，終不肯歸。曰：「生縱不得與郗郎同室，死寧不同穴！」 30謝遏絕重其姊，張玄常稱其妹，欲以敵之。有濟尼者，並游張、謝二家，人問其優劣，答曰：「王夫人神情散朗，故有林下風氣；顧家婦清心玉映，自是閨房之秀。」 31王尚書惠嘗看王右軍夫人，問：「眼耳為覺惡不？」答曰：「發白齒落，屬乎形骸；至於眼耳，關於神明，那可便與人隔？」 32韓康伯母殷，隨孫繪之之衡陽，於闔廬州中逢桓南郡。卞鞠是其外孫，時來問訊。謂鞠曰：「我不死，見此豎二世作賊\！」在衡陽數年，繪之遇桓景真之難也，殷撫屍哭曰：「汝父昔罷豫章，徵書朝至夕發。汝去郡邑數年，為物不得動，遂及於難，夫復何言！」</p>
<p>1荀勖善解音聲，時論謂之「暗解」，遂調律呂，正雅樂。每至正會，殿庭作樂，自調宮商，無不諧韻。阮鹹妙賞，時謂「神解」。每公會作樂，而心謂之不調。既無一言直勖，意忌之，遂出阮為始平太守。後有一田父耕於野，得周時玉尺，便是天下正尺，荀試以校己所治鐘鼓、金石、絲竹，皆覺短一黍，於是伏阮神識。 <br><br>2荀勖在晉武帝坐食筍進飯，謂在坐人曰：「此是勞薪炊也。」坐者未信，密遣問之，實用故車腳。 <br><br>3人有相羊祜父墓，後應出受命君。祜惡其言，遂倔斷墓後，以壞其勢。相者立視之，曰：「猶應出折臂三公。」俄而祜墜馬折臂，位果至公。 <br><br>4王武子善解馬性。嘗乘一馬，著連錢障泥，前有水，終日不肯渡。王云：「此必是惜障泥。」使人解去，便徑渡。 <br><br>5陳述為大將軍掾，甚見愛重。及亡，郭璞往哭之，甚哀，乃呼曰：「嗣祖，焉知非福！」俄而大將軍作亂，如其所言。 <br><br>6晉明帝解占塚宅，聞郭璞為人葬，帝微服往看，因問主人：「何以葬龍角？此法當滅族！」主人曰：「郭云：『此葬龍耳，不出三年，當致天子。』」帝問：「為是出天子邪？」答曰：「非出天子，能致天子問耳。」 <br><br>7郭景純過江，居於暨陽，墓去水不盈百步，時人以為近水。景純曰：「將當為陸。」今沙漲，去墓數十里皆為桑田。其詩曰：「北阜烈烈，巨海混混；磊磊三墳，唯母與昆。」 <br><br>8王丞相令郭璞試作一卦。卦成，郭意色甚惡，云：「公有震厄！」王問：「有可消伏理不？」郭曰：「命駕西出數里，得一柏樹，截斷如公長，置床上常寢處，災可消矣。」王從其語，數日中，果震柏粉碎。子弟皆稱慶。大將軍云：「君乃復委罪於樹木。」 <br><br>9桓公有主簿善別酒，有酒輒令先嘗，好者謂「青州從事」，惡者謂「平原督郵」。青州有齊郡，平原有鬲縣；「從事」言「到臍」，「督郵」言在「鬲上住」。 <br><br>10郗□（心音）信道甚精勤，常患腹內惡，諸醫不可療，聞於法開有名，往迎之。既來便脈，云：「君侯所患，正時精進太過所致耳。」合一劑湯與之。一服，即大下，去數段許紙，如拳大，剖看，乃先所服符也。 <br><br>11殷中軍妙解經脈，中年都廢。有常所給使，忽叩頭流血。浩問其故，云：「有死事，終不可說。」詰問良久，乃云：「小人母年垂百歲，抱疾來久，若蒙官一脈，便有活理。訖就屠戮無恨。」浩感其至性，遂令舁來，為診\脈處方。始服一劑湯，便愈。於是悉焚經方。</p>
<p>1彈棋始自魏宮內，用妝奩戲。文帝於此戲特妙，用手巾角拂之，無不中。有客自雲能，帝使為之。客著葛巾角，低頭拂棋，妙逾於帝。 <br><br>2陵雲台樓觀精巧，先稱平眾木輕重，然後造構，乃無錙銖相負揭。台雖高峻，常隨風搖動，而終無傾倒之理。魏明帝登台，懼其勢危，別以大材扶持之，樓即頹壞。論者謂輕重力偏故也。 <br><br>3韋仲將能書。魏明帝起殿，欲安榜，使仲將登梯題之。既下，頭鬢皓然，因敕兒孫：「勿復學書。」 <br>4鍾會是荀濟北從舅，二人情好不協。荀有寶劍，可直百萬，常在母鍾夫人許。會善書，學荀手跡，作書與母取劍，仍竊去不還。荀勖知是鍾而無由得也，思所以報之。後鍾兄弟以千萬起一宅，始成，甚精麗，未得移住。荀極善畫，乃潛往畫鍾門堂，作太傅形象，衣冠狀貌如平生。二鍾入門，便大感慟，宅遂空廢。 <br><br>5羊長和博學工書，能騎射，善圍棋。諸羊後多知書，而射、奕余藝莫逮。 <br><br>6戴安道就範宣學，視范所為：范讀書亦讀書，范抄書亦抄書。唯獨好畫，范以為無用，不宜勞思於此。戴乃畫南都賦圖，范看畢咨嗟，甚以為有益，始重畫。 7謝太傅云：「顧長康畫，有蒼生來所無。」 <br><br>8戴安道中年畫行像甚精妙。庾道季看之，語戴云：「神明太俗，由卿世情未盡。」戴云：「唯務光當免卿此語耳。」 <br><br>9顧長康畫裴叔則，頰上益三毛。人問其故，顧曰：「裴楷俊朗有識具，正此是其識具。」看畫者尋之，定覺益三毛如有神明，殊勝未安時。 <br><br>10王中郎以圍棋是坐隱，支公以圍棋為手談。 <br><br>11顧長康好寫起人形，欲圖殷荊州，殷曰：「我形惡，不煩耳。」顧曰：「明府正為眼爾。但明點童子，飛白拂其上，使如輕雲之蔽日。」 12顧長康畫謝幼輿在岩石裡。人問其所以，顧曰：「謝云：『一丘一壑，自謂過之。』此子宜置丘壑中。」 <br><br>13顧長康畫人，或數年不點目精。人問其故，顧曰：「四體妍蚩，本無關於妙處，傳神寫照，正在阿堵中。」 <br><br>14顧長康道：「手揮五弦易，目送歸鴻難。」</p>
<p>1元帝正會，引王丞相登御床，王公固辭，中宗引之彌苦。王公曰：「使太陽與萬物同暉，臣何以瞻仰？」 <br><br>2桓宣武嘗與參佐入宿，袁宏、伏滔相次而至。蒞名府中，復有袁參軍，彥伯疑焉，令傳教更質。傳教曰：「參軍是袁、伏之袁，復何所疑？」 <br><br>3王□（王旬）、郗超並有奇才，為大司馬所眷拔。□（王旬）為主簿，超為記室參軍。超為人多須，□（王旬）狀短小，於時荊州為之語曰：「髯參軍，短主簿，能令公喜，能令公怒。」 4許玄度停都一月，劉尹無日不往，乃歎曰：「卿復少時不去，我成輕薄京尹！」 <br><br>5孝武在西堂會，伏滔預坐。還，下車呼其兒，語之曰：「百人高會，臨坐未得他語，先問：『伏滔何在？在此不？』此故未易得。為人作父如此，何如？」 <br><br>6卞范之為丹陽尹。羊孚南州暫還，往卞許，云：「下官疾動，不堪坐。」卞便開帳拂褥，羊徑上大床，入被須枕。卞回坐傾睞，移晨達莫。羊去，卞語曰：「我以第一理期卿，卿莫負我。」</p>
<p>1陳留阮籍、譙國嵇康、河內山濤三人年皆相比，康年少亞之。預此契者，沛國劉伶、陳留阮鹹、河內向秀、琅邪王戎。七人常集於竹林之下，肆意酣暢，故世謂「竹林七賢」。 <br><br>2阮籍遭母喪，在晉文王坐進酒肉。司隸何曾亦在坐，曰：「明公方以孝治天下，而阮籍以重喪顯於公坐飲酒食肉，宜流之海外，以正風教。」文王曰：「嗣宗毀頓如此，君不能共憂之，何謂？且有疾而飲酒食肉，固喪禮也！」籍飲啖不輟，神色自若。 <br><br>3劉伶病酒，渴甚，從婦求酒。婦捐酒毀器，涕泣諫曰：「君飲太過，非攝生之道，必宜斷之！」伶曰：「甚善。我不能自禁，唯當祝鬼神自誓斷之耳！便可具酒肉。」婦曰：「敬聞命。」供酒肉於神前，請伶祝示。伶跪而祝曰：「天生劉伶，以酒為名，一飲一斛，五斗解酲。婦人之言，慎不可聽！」便引酒進肉，隗然已醉矣。 4劉公容與人飲酒，雜穢非類。人或譏之，答曰：「勝公容者，不可不與飲；不如公容者，亦不可不與飲；是公容輩者，又不可不與飲。」故終日共飲而醉。 <br><br>5步兵校尉缺，廚中有貯酒數百斛，阮籍乃求為步兵校尉。 <br><br>6劉伶恆縱酒放達，或脫衣裸形在屋中。人見譏之，伶曰：「我以天地為棟宇，屋室為□（衣軍）衣，諸君何為入我□（衣軍）中！」 7阮籍嫂嘗回家，籍見與別。或譏之，籍曰：「禮豈為我輩設也？」 <br><br>8阮公臨家婦，有美色，當壚酤酒。阮與王安豐常從婦飲酒。阮醉，便眠其婦側。夫始殊疑之，伺察，終無他意。 <br><br>9阮籍當葬母，蒸一肥豚，飲酒二鬥，然後臨訣，直言：「窮矣！」都得一號，因吐血，廢頓良久。 <br><br>10阮仲容、步兵居道南，諸阮居道北。北阮皆富，南阮貧。七月七日，北阮盛曬衣，皆紗羅錦\綺。仲容以竿掛大布犢鼻□（衣軍）於中庭。人或怪之，答曰：「未能免俗，聊復爾耳。」 <br><br>11阮步兵喪母，裴令公往吊之。阮方醉，散發坐床，箕踞不哭。裴至，下席於地，哭，弔唁畢便去。或問裴：「凡吊，主人哭，客乃為禮。阮既不哭，君何為哭？」裴曰：「阮方外之人，故不崇禮制。我輩俗中人，故以儀軌自居。」時人歎為兩得其中。 <br><br>12諸阮皆能飲酒，仲容至宗人間共集，不復用常杯斟酌，以大甕盛酒，圍坐，相向大酌。時有群豬來飲，直接去上，便共飲之。 <br><br>13阮渾長成，風氣韻度似父，亦欲作達。步兵曰：「仲容已預之，卿不得復爾。」 <br><br>14裴成公婦，王戎女。王戎晨往裴許，不通徑前。裴從床南下，女從北下，相對作賓主，了無異色。 <br><br>15阮仲容先幸姑家鮮卑婢。及居母喪，姑當遠移，初雲當留婢，既發，定將去。仲容借客驢，著重服自追之，累騎而返，曰：「人種不可失！」即遙集母也。 <br><br>16任愷既失權勢，不復自檢括。或謂和嶠曰：「卿何以坐視元裒敗而不救？」和曰：「元裒如北夏門，拉□（手羅）（挪？）自欲壞，非一木所能支。」 17劉道真少時，常魚草澤，善歌嘯，聞者莫不留連。有一老嫗，識其非常人，甚樂其歌嘯，乃殺豚進之，了不謝。嫗見不飽又進一豚。食半余半，乃還之。後為吏部郎，嫗兒為小令史，道真超用之，不知所由，問母，母告之，於是繼牛酒詣道真。道真曰：「去，去！無可復用相報。」 <br><br>18阮宣子常步行，以百錢掛杖頭，至酒店，便獨酣暢。雖當世貴盛，不肯詣也。 19山季倫為荊州，時出酣暢。人為之歌曰：「山公時一醉，逕造高陽池，日莫倒載歸，酩酊無所知。復能乘駿馬，倒著白接籬，舉手問葛強，何如并州兒？」高陽池在襄陽。強是其愛將，并州人也。 <br><br>20張季鷹縱任不拘，時人號為「江東步兵」。或謂之曰：「卿乃可縱適一時，獨不為身後名邪？」答曰：「使我有身後名，不如即時一杯酒！」 <br><br>21畢茂世云：「一手持蟹螯，一手持酒杯，拍浮酒池中，便足了一生。」 <br><br>22賀司空入洛赴命，為太孫舍人，經吳閶門，在船中彈琴。張季鷹本不相識，先在金閶亭，聞弦甚清，下船就賀，因共語，便大相知說。問賀：「卿欲何之？」賀曰：「入洛赴命，正爾進路。」張曰：「吾亦有事北京，因路寄載。」便與賀同發。初不告家，家追問，乃知。 <br><br>23祖車騎過江時，公私儉薄，無好服玩。王、庾諸公共就祖，忽見裘袍重疊，珍飾盈列。諸公怪問之，祖曰：「昨夜復南塘一出。」祖於時恆自使健兒鼓行劫鈔，在事之人，亦容而不問。 24鴻臚卿孔群好飲酒，王丞相語云：「卿何為恆飲酒？不見酒家覆瓿布，日月糜爛？」群曰：「不爾，不見糟肉，乃更堪久？」群嘗書與親舊：「今年得七百斛秫米，不了麴薛（木為米）事。」 25有人譏周僕射：「與親友言戲穢雜無檢節。」周曰：「吾若萬里長江，何能不千里一曲！」 <br><br>26溫太真位未高時，屢與揚州、淮中估客樗蒲，與輒不競。嘗一過，大輸物，戲屈，無因得反。與庾亮善，於舫中大喚亮曰：「卿可贖我！」庾即送值，然後得還。經此數四。 <br><br>27溫公喜慢語，卞令禮法自居。至庾公許，大相剖擊，溫發口鄙穢，庾公徐曰：「太真終日無鄙言。」 <br><br>28周伯仁風德雅重，深達危亂。過江積年，恆大飲酒，嘗經三日不醒。時人謂之「三日僕射。」 <br><br>29衛君長為溫公長史，溫公甚善之。每率爾提酒脯就衛，箕踞相對彌日；衛往溫許亦爾。 <br><br>30蘇峻亂，諸庾逃散。庾冰時為吳郡，單身奔亡。民吏皆去，唯郡卒獨以小船載冰出錢塘口，□（竹遽）□（竹除）覆之。時峻賞募覓冰，屬所在搜檢甚急。卒捨船市渚，因飲酒醉還，舞棹向船曰：「何處覓庾吳郡，此中便是！」冰大惶怖，然不敢動。監司見船小裝狹，謂卒狂醉，都不復疑。自送過荊江，寄山陰魏家，得免。後事平，冰欲報卒，適其所願。卒曰：「出自廝下，不願名器。少苦執鞭，恆患不得快飲酒；使其酒足餘年畢矣。無所復須。」冰為起大捨，市奴婢，使門內有百斛酒，終其身。時謂此卒非唯有智，且亦達生。 <br><br>31殷洪喬作豫章郡，臨去，都下人因附百許函書。既至石頭，悉擲水中，因祝曰：「沉者自沉，浮者自浮，殷洪喬不能作致書郵。」 <br><br>32王長史、謝仁祖同為王公掾，長史云：「謝掾能作異舞。」謝便起舞，神意甚暇。王公熟視，謂客曰：「使人思安豐。」 <br><br>33王、劉共在杭南，酣宴於桓子野家。謝鎮西往尚書墓還，葬後三日反哭。諸人欲要之，初遣一信，猶未許，然已停車；重要，便回駕。諸人門外迎之，把臂便下。裁得脫幘著帽。酣宴半坐，乃覺未脫衰。 34桓宣武少家貧，戲大輪，債主敦求甚切，思自振之方，莫知所出。陳郡袁耽俊邁多能。宣武欲求救於耽。耽時居艱，恐致疑，試以告焉，應聲便許，略無嫌吝。遂變服懷布帽隨溫去，與債主戲。耽素有藝名，債主就局，曰：「汝故當不辦作袁彥道邪？」遂共戲。十萬一擲，直上百萬數，投馬絕叫，傍若無人，探布帽擲對人曰：「汝竟識袁彥道不？」 <br><br>35王光祿云：「酒，正使人人自遠。」 <br><br>36劉尹云：「孫承公狂士，每至一處，賞玩累日，或回至半路卻返。」 <br><br>37袁彥道有二妹：一適殷淵源，一適謝仁祖。語桓宣武云：「恨不更有一人配卿！」 <br><br>38桓車騎在荊州，張玄為侍中，使至江陵，路經陽歧村。俄見一人持半小籠\生魚，逕來造船，云：「有魚，欲寄作膾。」張雲乃維舟而納之，問其姓字，稱是劉遺民。張素聞其名，大相忻待。劉既知張銜命，問：「謝安、王文度並佳不？」張甚欲話言，劉了無停意。既進膾，便去，云：「向得此魚，觀君船上當有膾具，是故來耳。」於是便去，張乃追至劉家，為設酒，殊不清旨。張高其人，不得已而飲之。方共對飲，劉便先起，云：「今正伐荻，不宜久廢。」張亦無以留之。 39王子猷詣郗雍州，雍州在內，見有□（翕毛）□（登毛），云：「阿乞那得有此物！」令左右送還家。郗出覓之，王曰：「向有大力者負之而趨。」郗無忤色。 40謝安始出西戲，失車牛，便杖策步歸。道逢劉尹，語曰：「安石將無傷？」謝乃同載而歸。 <br><br>41襄陽羅友有大韻，少時多謂之癡。嘗伺人祠，欲乞食，往太早，門未開。主人迎神出見，問以非時，何得在此？答曰：「聞卿祠，欲乞一頓食耳。」遂隱門側，至曉，得食便退，了無怍容。為人有記功，從桓宣武平蜀，按行蜀城闕觀宇，內外道陌廣狹，植種果竹多少，皆默記之。後宣武漂洲與簡文集，友亦預焉。共道蜀中事，亦有遺忘，友皆名列，曾無錯漏。宣武驗以蜀城闕簿，皆如其言。坐者歎服。謝公云：「羅友詎減魏陽元。」後為廣州刺史，當之鎮，刺史桓豁語令莫來宿，答曰：「民已有前期，主人貧，或有酒饌之費，見與甚有舊。請別日奉命。」征西密遣人察之，至日，乃往荊州門下書佐家，處之怡然，不異勝達。在益州語兒云：「我有五百人食器。」家中大驚，其由來清，而忽有此物，定是二百五十沓烏□（木累）。 <br><br>42恆子野每聞清歌，輒喚：「奈何！」謝公聞之，曰：「子野可謂一往有深情。」 <br><br>43張湛好於齋前種松柏。時袁山松出遊，每好令左右作輓歌。時人謂：「張屋下陳屍，袁道上行殯。」 <br><br>44羅友作荊州從事，桓宣武為王車騎集別，友進，坐良久，辭出，宣武曰：卿向欲咨事，何以便去，答曰：「友聞白羊肉美，一生未曾得吃，故冒求前耳，無事可咨。今已飽，不復須駐。」了無慚色。 45張□（轔車換馬）酒後，輓歌甚淒苦。桓車騎曰：「卿非田橫門人，何乃頓爾至致？」 <br><br>46王子猷嘗暫寄人空宅住，便令種竹。或問：「暫住何煩爾？」王嘯詠良久，直指竹曰：「何可一日無此君？」 <br><br>47王子猷居山陰，夜大雪，眠覺，開室命酌酒，四望皎然。因起彷徨，詠左思招隱詩。忽憶戴安道。時戴在剡，即便夜乘小舟就之。經宿方至，造門不前而返。人問其故，王曰：「吾本乘興而行，興盡而返，何必見戴？」 <br><br>48王衛軍云：「酒正引人著勝地。」 <br><br>49王子猷出都，尚在渚下。舊聞桓子野善吹笛，而不相識。遇桓於岸上過，王在船中，客有識之者云：「是桓子野。」王便令人與相聞，云：「聞君善吹笛，試為我一奏。」桓時已貴顯，素聞王名，即便回下車，踞胡床，為作三調。弄畢，便上車去。客主不交一言。 <br><br>50桓南郡被召作太子洗馬，船泊荻渚，王大服散後已小醉，往看桓。桓為設酒，不能冷飲，頻語左右：「令溫酒來！」桓乃流涕嗚咽，王便欲去。桓以手巾掩淚，因謂王曰：「犯我家諱，何預卿事！」王歎曰：「靈寶故自達。」 <br><br>51王孝伯問王大：「阮籍何如司馬相如？」王大曰：「阮籍胸中壘塊，故須酒澆之。」 <br><br>52王佛大歎言：「三日不飲酒，覺形神不復相親。」 <br><br>53王孝伯言：「名士不必須奇才，但使常得無事，痛飲酒，熟讀離騷，便可稱名士。」54王長史登茅山，大慟哭曰：「郎邪王伯興，終當為情死！」</p>
<p>1晉文王功德盛大，坐席嚴敬，擬於王者，唯阮籍在坐，箕踞嘯歌，酣放自若。 <br><br>2王戎弱冠詣阮籍，時劉公榮在坐，阮謂王曰：「偶有二斗美酒，當與君共飲，彼公榮者無預焉。」二人交觴酬酢，公榮遂不得一杯，而言語談戲三人無異。或有問之者，阮答曰：「勝公榮者，不可不與飲酒；不如公榮者，不可不與飲酒；唯公榮，可不與飲酒。」 3鍾士季精有才理，先不識嵇康，鍾要於時賢俊者之士，俱往尋康。康方大樹下鍛，向子期為佐鼓排。康揚槌不輟，傍若無人，移時不交以言。鍾起去，康曰：「何所聞而來？何所見而去？」鍾曰：「聞所聞而來，見所見而去。」 <br><br>4嵇康與呂安善，每一相思千里命駕。安後來，值康不在，喜出戶延之，不入，題門上作「鳳」（繁體）字而去。喜不覺，猶以為欣，故作。「鳳」（繁體）字，凡鳥也。 <br><br>5陸士衡初入洛，咨張公所宜詣；劉道公是其一。陸既往，劉尚在哀制中。性嗜酒，禮畢，初無他言，唯問：「東吳有長柄壺盧，卿得種來不？」陸兄弟殊失望，乃悔往。 6王平子出為荊州，王太尉及時賢送者傾路。時庭中有大樹，上有鵲巢，平子脫衣巾，逕上樹取鵲子，涼衣拘閡樹枝，便復脫去。得鵲子還下，弄，神色自若，傍若無人。 <br><br>7高坐道人於丞相坐，恆偃臥其側。見卞令，肅然改容云：「彼是禮法人。」 <br><br>8桓宣武作徐州，時謝奕為晉陵，先粗經虛懷，而乃無異常。及桓還荊州，將西之間，意氣甚篤，奕弗之疑。唯謝虎子婦王悟其旨，每曰：「桓荊州有意殊異，必與晉陵俱西矣。」俄而引奕為司馬。奕既上，猶推布衣交。在溫坐，岸幘嘯詠，無異常日。宣武每曰：「我方外司馬。」遂因酒，轉無朝夕禮。桓捨入內，奕輒復隨去。後至奕醉，溫往主許避之。主曰：「君無狂司馬，我何由得相見？」 <br><br>9謝萬在兄前，欲起索便器。於時阮思曠在坐，曰：「新出門戶，篤而無禮。」 10謝中郎是王藍田女婿。嘗著白綸巾，肩輿徑至揚州聽事見王，直言曰：「人言君侯癡，君侯信自癡。」藍田曰：「非無此論，但晚令耳。」 11王子猷作桓車騎騎兵參軍。桓問曰：「卿何署？」答曰：「不知何署，時見牽馬來，似是馬曹。」桓又問：「官有幾馬？」答曰：「『不問馬』，何由知其數？」又問：「馬比死多少？」答曰：「『未知生，焉知死。』」 <br><br>12謝公與謝萬共出西，過吳郡，阿萬欲相與共萃王恬許，太傅云：「恐伊不必酬汝，意不足爾。」萬猶苦要，太傅堅不回，萬乃獨往。坐少時，王便入門內，謝殊有欣色，以為厚待己。良久，乃沐頭散發而出，亦不坐，仍據胡床，在中庭曬頭，神氣傲邁，了無相酬意。謝於是乃還，未至船，逆呼太傅，安曰：「阿螭不作爾。」 <br><br>13王子猷作桓車騎參軍。桓謂王曰：「卿在府久，比當相料理。」初不答，直高視，以手版拄頰云：「西山朝來，致有爽氣。」 14謝萬北征，常以嘯詠自高，未嘗撫慰眾士。謝公甚器愛萬，而審其必敗，乃俱行，從容謂萬曰：「汝為元帥宜數喚諸將宴會，以說眾心。」萬從之。因召集諸將，都無所說，直以如意指四坐云：「諸君皆是勁卒。」諸將甚憤恨之。謝公欲深著恩信，自隊主將帥以下，無不身造，厚相遜謝。及萬事敗，軍中因欲除之。復云：「當為隱士。」故幸而得免。 <br><br>15王子敬兄弟見郗公，躡履問訊，甚修外生禮。及嘉賓死，皆著高屐，儀容輕慢。命坐，皆云：「有事，不暇坐。」既去，郗公慨然曰：「使嘉賓不死，鼠輩敢爾！」 <br><br>16王子猷嘗行過吳中，見一士大夫家極有好竹，主已知子猷當往，乃灑埽施設，在聽事坐相待。王肩輿徑造竹下，諷詠良久，主已失望，猶冀還當通。遂直欲出門。主人大不堪，便令左右閉門，不聽出。王更以此賞主人，乃留坐，盡歡而去。 17王子敬自會稽經吳，聞顧辟疆有名園。先不識主人，逕往其家。值顧方集賓友酣燕，而王遊歷既畢，指麾好惡，傍若無人。顧勃然不堪曰：「傲主人，非禮也；以貴驕人，非道也。失此二者，不足齒之傖耳！」便驅其左右出門。王獨在輿上回轉，顧望左右移時不至，然後令送著門外，怡然不屑。</p>
<p>1諸葛瑾為豫州，遣別駕到台，語云：「小兒知談，卿可與語。」連往詣恪，恪不與相見。後於張輔吳坐中相遇，別駕喚恪：「咄咄郎君！」恪因嘲之曰：「豫州亂矣，何咄咄之有？」答曰：「君明臣賢，未聞其亂。」恪曰：「昔唐堯在上，四凶在下。」答曰：「非唯四凶，亦有丹朱。」於是一坐大笑。 <br><br>2晉文帝與二陳共車，過喚鍾會同載，即駛車委去。比出，已遠。既至，因嘲之曰：「與人期行，何以遲遲？望卿遙遙不至。」會答曰：「矯然懿實，何必同群。」帝復問會：「皋繇何如人？」答曰：「上不及堯、舜，下不逮周、孔，亦一時之懿士。」 <br><br>3鍾毓為黃門郎，有機警，在景王坐燕飲。時陳群子玄伯、武周子元夏同在坐，共嘲毓。景王曰：「皋繇何如人？」對曰：「古之懿士。」顧謂玄伯、元夏曰：「君子周而不比，群而不黨。」 4嵇、阮、山、劉在竹林酣飲，王戎後往。步兵曰：「俗物已復來敗人意！」王笑曰：「卿輩意，亦復可敗邪？」 <br><br>5晉武帝問孫皓：「聞南人好作爾汝歌，頗能為不？」皓正飲酒，因舉觴勸帝而言曰：「昔與汝為鄰，今與汝為臣。上汝一杯酒，令汝壽萬春！」帝悔之。 <br><br>6孫子荊年少時欲隱，語王武子「當枕石漱流」，誤曰「漱石枕流」。王曰：「流可枕，石可漱乎？」孫曰：「所以枕流，欲洗其耳；所以漱石，欲礪其齒。」 <br><br>7頭責秦子羽云：「子曾不如太原溫□（禺頁）穎川荀□（寓禺換禹），范陽張華，士卿劉許，義陽鄒湛，河南鄭詡。此數子者，或謇吃無宮商，或□（尬介換王）陋希言語，或淹伊多姿態，或□（灌水換言）嘩少智□（言胥），或口如含膠飴，或頭如巾齏杵。而猶以文采可觀，意思詳序，攀龍附鳳，並登天府。 <br><br>8王渾與婦鍾氏共坐，見武子從庭過，渾欣然謂婦曰：「生兒如此，足慰人意。」婦笑曰：「若使新婦得配參軍，生兒故可不啻如此！」 <br><br>9荀鳴鶴、陸士龍二人未相識，俱會張茂先坐。張令共語。以其並有大才，可勿作常語。陸舉手曰：「雲間陸士龍。」荀答曰：「日下荀鳴鶴。」陸曰：「既開青雲，睹白雉：何不張爾弓，布爾矢？」荀答曰：「本謂雲龍□（馬癸）□（馬癸），定是山鹿野麋，獸弱弓強，是以發遲。」張乃撫掌大笑。 <br><br>10陸太尉詣王丞相。王公食以酪。陸還，遂病。明日，與王箋云：「昨食酪小過，通夜委頓。民雖吳人，幾為傖鬼。」 <br><br>11元帝皇子生，普賜群臣。殷洪喬謝曰：「皇子誕育，普天同慶。臣無勳焉，而猥頒厚賚。」中宗笑曰：「此事豈可使卿有勳邪？」 12諸葛令、王丞相共爭姓族先後。王曰：「何不言葛、王，而雲王、葛？」令曰：「譬言驢馬，不言馬驢，驢寧勝馬邪？」 <br><br>13劉真長始見王丞相，時盛暑之月，丞相以腹熨彈棋局，曰：「何乃□（溝□換言）？」劉既出，人問王公雲何，劉曰：「未見他異，唯聞作吳語耳。」 <br><br>14王公與朝士共飲酒，舉琉璃碗謂伯仁曰：「此碗腹殊空，謂之寶器，何邪？」答曰：「此碗英英，誠\為清澈，所以為寶耳。」 <br><br>15謝幼輿謂周侯曰：「卿類社樹，遠望之，峨峨拂青天；就而視之，其根則群狐所托，下聚溷而已！」答曰：「枝條拂青天，不以為高；群狐亂其下，不以為濁。聚溷之穢，卿之所保，何足自稱？」 16王長豫幼便和令，丞相愛恣甚篤。每共圍棋，丞相欲舉行，長豫按指不聽。丞相曰：「詎得爾？相與似有瓜葛。」 <br><br>17明帝問周伯仁：「真長何如人？」答曰：「故是千斤□（牛害）特。」王公笑其言。伯仁曰：「不如卷角□（牛字），有盤辟之好。」 <br><br>18王丞相枕周伯仁膝，指其腹曰：「卿此中何所有？」答曰：「此中空洞無物，然容卿輩數百人。」 <br><br>19干寶向劉真長敘其搜神記，劉曰：「卿可謂鬼之董狐。」 20許思文往顧和許，顧先在帳中眠，許至，便徑就床角枕共語。既而喚顧共行，顧乃命左右取枕上新衣，易己體上所著。許笑曰：「卿乃復有行來衣乎？」 21康僧淵目深而鼻高，王丞相每調之，僧淵曰：「鼻者，面之山；目者，面之淵。山不高則不靈，淵不深則不清。」 <br><br>22何次道往瓦官寺禮拜甚勤，阮思曠語之曰：「卿志大宇宙，勇邁終古。」何曰：「卿今日何故忽見推？」阮曰：「我圖數千戶郡，尚不能得；卿乃圖作佛，不亦大乎？」 <br><br>23庾征西大舉征胡，既成行，止鎮襄陽。殷豫章與書，送一折角如意以調之。庾答書曰：「得所致，雖是敗物，猶欲理而用之。」 <br><br>24桓大司馬乘雪欲獵，先過王、劉諸人許。真長見其裝束單急，問：「老賊\欲持此何作？」桓曰：「我若不為此，卿輩亦那得坐談？」 <br><br>25褚季野問孫盛：「卿國史何當成？」孫云：「久應竟，在公無暇，故至今日。」褚曰：「古人『述而不作』，何必在蠶室中？」 <br><br>26謝公在東山，朝命屢降而不動。後出為桓宣武司馬，將發新亭，朝士鹹出瞻送。高靈時為中丞，亦往相祖。先時，多所飲酒，因倚如醉，戲曰：「卿屢違朝旨，高臥東山，諸人每相與言：『安石不肯出，將如蒼生何！』今亦蒼生將如卿何？」謝笑而不答。 <br><br>27初，謝安在東山居，布衣，時兄弟已有富貴者，翕集家門，傾動人物。劉夫人戲謂安曰：「大丈夫不當如此乎？」謝乃捉鼻曰：「但恐不免耳！」 <br><br>28支道林因人就深公買□（仰人換山）山，深公答曰：「未聞巢、由買山而隱。」 <br><br>29王、劉每不重蔡公。二人嘗詣蔡，語良久，乃問蔡曰：「公自言何如夷甫？」答曰：「身不如夷甫。」王、劉相目而笑曰：「公何處不如？」答曰：「夷甫無君輩客。」 <br><br>30張吳興年八歲，虧齒，先達知其不常，故戲之曰：「君口中何為開狗竇？」張應聲答曰：「正使君輩從此出入！」 <br><br>31郝隆七月七日出日中仰臥。人問其故，答曰：「我曬書。」 <br><br>32謝公始有東山之志，後嚴命屢臻，勢不獲已，始就桓公司馬。於時人有餉桓公藥草，中有「遠志」。公取以問謝：「此藥又名『小草』，何一物而有二稱？」謝未即答。時郝隆在坐，應聲答曰：「此甚易解：處則為遠志，出則為小草。」謝甚有愧色。桓公目謝而笑曰：「郝參軍此過乃不惡，亦極有會。」 33庾園客詣孫監，值行，見齊莊在外，尚幼，而有神意。庾試之曰：「孫安國何在？」即答曰：「庾稚恭家。」庾大笑曰：「諸孫大盛，有兒如此！」又答曰：「未若諸庾之翼翼。」還，語人曰：「我故勝，得重喚奴父名。」 34范玄平在簡文坐，談欲屈，引王長史曰：「卿助我！」王曰：「此非拔山力所能助！」 <br><br>35郝隆為桓公南蠻參軍。三月三日會，作詩。不能者，罰酒三升。隆初以不能受罰，既飲，攬筆便作一句云：「□（輒車換女）隅躍清池。」桓問：「□（輒車換女）隅是何物？」答曰：「蠻名魚為□（輒車換女）隅。」桓公曰：「作詩何以作蠻語？」隆曰：「千里投公，始得蠻府參軍，那得不作蠻語也？」 <br><br>36袁羊嘗詣劉恢，恢在內眠未起。袁因作詩調之曰：「角枕粲文茵，錦\衾爛長筵。」劉尚晉明帝女，主見詩不平，曰：「袁羊，古之遺狂！」 <br><br>37殷洪遠答孫興公詩云：「聊復放一曲。」劉真長笑其語拙，問曰：「君欲雲那放？」殷曰：「□（木翕）臘亦放，何必其□（金倉）鈴邪？」 38桓公既廢海西，立簡文。侍中謝公見桓公，拜，桓驚笑曰：「安石，卿何事至爾？」謝曰：「未有君拜於前，臣立於後！」 <br><br>39郗重熙與謝公書，道：「王敬仁聞一年少懷問鼎，不知桓公德衰？為復後生可畏？」 40張蒼梧是張憑之祖，嘗語憑父曰：「我不如汝。」憑父未解所以，蒼梧曰：「汝有佳兒。」憑時年數歲，斂手曰：「阿翁，詎宜以子戲父？」 <br><br>41習鑿齒、孫興公未相識，同在桓公坐。桓語孫：「可與習參軍共語。」孫云：「『蠢爾蠻荊』，敢與大邦為讎！」習云：「『薄伐獫狁』，至於太原。」 <br>42桓豹奴是王丹陽外生，形似其舅，桓甚諱之。宣武云：「不恆相似，時似耳。恆似是形，時似是神。」桓逾不說。 <br><br>43王子猷詣謝萬，林公先在坐，瞻矚甚高。王曰：「若林公鬚髮並全，神情當復勝此不？」謝曰：「唇齒相須，不可以偏亡。鬚髮何關於神明！」林公意甚惡，曰：「七尺之軀，今日委君二賢。」 <br><br>44郗司空拜北府，王黃門詣郗門拜，云：「應變將略，非其所長。」驟詠之不已。郗倉謂嘉賓曰：「公今日拜，子猷言語殊不遜，深不可容！」嘉賓曰：「此是陳壽作諸葛評，人以汝家比武侯，復何所言？」 45王子猷詣謝公，謝曰：「雲何七言詩？」子猷承問，答曰：「昂昂若千里之駒，泛泛若水中之鳧。」 46王文度、范榮期俱為簡文所要。范年大而位小，王年小而位大。將前，更相推在前，既移久，王遂在范後。王因謂曰：「簸之揚之，糠秕在前。」范曰：「洮之汰之，砂礫在後。」 <br><br>47劉遵祖少為殷中軍所知，稱之於庾公。庾公甚忻然，便取為佐。既見，坐之獨榻上與語。劉爾日殊不稱，庾小失望，遂名之為「羊公鶴」。昔羊叔子有鶴善舞，嘗向客稱之，客試使趨來，□（童毛）□（蒙毛）而不肯舞，故稱比之。 <br><br>48魏長高雅有體量，而才學非所經。初宦當出，虞存嘲之曰：「與卿約法三章：談者死，文筆者刑，商略抵罪。」魏怡然而笑，無忤於色。 <br><br>49郗嘉賓書與袁虎，道戴安道、謝居士云：「恆任之風，當有所弘耳。」以袁無恆，故以此激之。 <br><br>50范啟與郗嘉賓書曰：「子敬舉體無饒，縱掇皮無餘潤。」郗答曰：「舉體無餘潤，何如舉體非真者？」范性矜假多煩，故嘲之。 <br><br>51二郗奉道，二何奉佛，皆以財賄。謝中郎云：「二郗諂於道，二何佞於佛。」 <br><br>52王文度在西州，與林法師講，韓、孫諸人並在坐，林公理每欲小屈。孫興公曰：「法師今日如著弊絮在荊棘中，觸地掛閡。」 <br><br>53范容期見郗超俗情不淡，戲之曰：「夷、齊、巢、許一詣垂名。何必勞神苦形，支策據梧邪？」郗未答，韓康伯曰：「何不使游刃皆虛？」 <br><br>54簡文在殿上行，右軍與孫興公在後。右軍指簡文語孫曰：「此啖名客！」簡文顧曰：「天下自有利齒兒。」後王光祿作會稽，謝車騎出曲阿祖之，王孝伯罷秘書丞，在坐，謝言及此事，因視孝伯曰：「王丞齒似不鈍。」王曰。「不鈍，頗亦驗。」 <br><br>55謝遏夏月嘗仰臥，謝公清晨卒來，不暇著衣，跣出屋外，方躡履問訊。公曰：「汝可謂『前倨而後恭』。」 <br><br>56顧長康作殷荊州佐，請假還東。爾時例不給布帆，顧苦求之，乃得發。至破塚，遭風大敗。作箋與殷云：「地名破塚，真破塚而出，行人安穩，布帆無恙。」 <br><br>57苻朗初過江，王咨議大好事，問中國人物及風土所生，終無極已。朗大患之。次復問奴婢貴賤，朗曰：「謹厚有識，中者，乃至十萬；無意為奴婢，問者，止數千耳。」 <br><br>58東府客館是版屋。謝景重詣太傅，時賓客滿中，初不交言，直仰視云：「王乃復西戎其屋。」 <br><br>59顧長康啖甘蔗，先食尾。問所以，云：「漸至佳境。」 <br><br>60孝武屬王□（王旬）求女婿，曰：「王敦、桓溫，磊□（石可）之流，既不可復得；且小如意，亦好豫人家事，酷非所須。正如真長、子敬比，最佳。」□（王旬）舉謝混。後袁山松欲擬謝婚，王曰：「卿莫近禁臠！」 <br><br>61桓南郡與殷荊州語次，因共作了語。顧愷之曰：「火燒平原無遺燎。」桓曰：「白布纏棺豎旒□（旄毛換兆）。」殷曰：「投魚深淵放飛鳥。」次作危語。桓曰：「矛頭淅米劍頭炊。」殷曰：「百歲老翁攀枯枝。」顧曰：「井上轆轤臥嬰兒。」殷有一參軍在坐，云：「盲人騎瞎馬，夜半臨深池。」殷曰：「咄咄逼人！」仲堪眇目故也。 <br><br>62桓玄出射，有以劉參軍朋賭，垂成，唯少一破。劉謂周曰：「卿此起不破，我當撻卿。」周曰：「何至受卿撻？」劉曰：「伯禽之貴，尚不免撻，而況於卿！」周殊無忤色。桓語庾伯鸞曰：「劉參軍宜停讀書，周參軍且勤學問。」 <br><br>63桓南郡與道曜講老子，王侍中為主簿，在坐。桓曰：「王主簿，可顧名思義。」王未答，且大笑。桓曰：「王思道能作大家兒笑。」 <br><br>64祖廣行恆縮頭。詣桓南君，始下車，桓曰：「天甚晴朗，祖參軍如從屋漏中來。」 65桓玄素輕桓崖，崖在京下有好桃，玄連就求之，遂不得佳者。玄與殷仲文書，以為嗤笑曰：「德之休明，肅慎貢其□（木苦）矢；如其不爾，籬壁間物，亦不可得也。」</p>
<p>1王太尉問眉子：「汝叔名士，何以不相推重？」眉子曰：「何有名士終日妄語？」 <br><br>2庾元規語周伯仁：「諸人皆以君方樂。」周曰：「何樂？謂樂毅邪？」庾曰：「不爾，樂令耳。」周曰：「何乃刻畫無鹽，以唐突西子也。」 <br><br>3深公云：「人謂庾元規名士，胸中柴棘三斗許。」 <br><br>4庾公權重，足傾王公。庾在石頭，王在冶城坐，大風揚塵，王以扇拂塵曰：「元規塵污人！」 5王右軍少時澀訥。在大將軍許，王、庾二公後來，右軍便起欲去，大將軍留之，曰：「爾家司空、元規，復何所難？」 <br><br>6王丞相輕蔡公，曰：「我與安期、千里共游洛水邊，何處聞有蔡充兒？」 <br><br>7褚太傅初渡江，嘗入東，至金昌亭，吳中豪右，燕集亭中。褚公雖素有重名，於時造次不相識別。敕左右多與茗汁，少著粽，汁盡輒益，使終不得食。褚公飲訖，徐舉手云：「褚季野。」於是四坐驚散，無不狼狽。 <br><br>8王右軍在南，丞相與書，每歎子侄不令，云：「虎□（犬屯）、虎犢，還其所如。」 9褚太傅南下，孫長樂於船中視之。言次，及劉真長死，孫流涕，因諷詠曰：「人之雲亡，幫國殄瘁。」褚大怒，曰：「真長平生，何嘗相比數，而卿今日作此面向人！」孫回泣向褚曰：「卿當念我！」時鹹笑其才而性鄙。 <br><br>10謝鎮西書與殷揚州，為真長求會稽，殷答曰：「真長標同伐異，俠之大者。常謂使君降階為甚，乃復為之驅馳邪？」 <br><br>11桓公入洛，過淮、泗，踐北境，與諸僚屬登平乘樓，眺矚中原，慨然曰：「遂使神州陸沈，百年丘墟，王夷甫諸人，不得不任其責！」袁虎率爾對曰：「運\自有廢興，豈必諸人之過？」桓公凜然作色，顧謂四坐曰：「諸君頗聞劉景升不？有大牛重千斤，啖芻豆十倍於常牛，負重致遠，曾不若一羸□（牛字）。魏武入荊州，烹以饗士卒，於時莫不稱快。」意以況袁。四坐既駭，袁亦失色。 <br><br>12袁虎、伏滔同在桓公府，桓公每游燕，輒命袁、伏。袁甚恥之，恆歎曰：「公之厚意，未足以榮國士，與伏滔比肩，亦何辱如之？」 <br><br>13高柔在東，甚為謝仁祖所重。既出，不為王、劉所知。仁祖曰：「近見高柔，大自敷奏，然未有所得。」真長云：「故不可在偏地居，輕在角□（角弱）中，為人作議論。」高柔聞之，云：「我就伊無所求。」人有向真長學此言者，真長曰：「我實亦無可與伊者。」然游燕猶與諸人書：「可要安固。」安固者，高柔也。 <br><br>14劉尹、江□（彪幾換林）、王叔虎、孫興公同坐，江、王有相輕色。□（彪幾換林）以手歙叔虎云：「酷吏！」詞色甚強。劉尹顧謂：「此是□（目真）邪？非特是醜言聲，拙視瞻。」 <br><br>15孫綽作列仙商丘子贊曰：「所牧何物？殆非真豬。倘遇風雲，為我龍攄。」時人多以為能。王藍田語人云：「近見孫家兒作文，道『何物真豬』也。」 <br><br>16桓公欲遷都，以張拓定之業。孫長樂上表，諫此議，甚有理。桓見表心服，而忿其為異。令人致意孫云：「君何不尋遂初賦，而強知人家國事？」 <br><br>17孫長樂兄弟就謝公宿，言至款雜。劉夫人在壁後聽之，具聞其語。謝公明日還，問昨客何似，劉對曰：「亡兄門，未有如此賓客！」謝深有愧色。 <br><br>18簡文與許玄度共語，許云：「舉君、親以為難。」簡文便不復答，許去後而言曰：「玄度故可不至於此！」 <br><br>19謝萬壽春敗後，還，書與王右軍云：「慚負宿顧。」右軍推書曰：「此禹、湯之戒。」 <br><br>20蔡伯喈睹睞笛椽，孫興公聽妓，振且擺折。王右軍聞，大嗔曰：「三祖壽樂器，虺瓦吊，孫家兒打折。」 <br><br>21王中郎與林公絕不相得。王謂林公詭辯，林公道王云：「著膩顏□（巾合），□（絲翕）布單衣，挾左傳，逐鄭康成車後，問是何物塵垢囊！」 22孫長樂作王長史誄云：「余與夫子，交非勢利，心猶澄水，同此玄味。」王孝伯見曰：「才士不遜，亡祖何至與此人周旋！」 <br><br>23謝太傅謂子侄曰：「中郎始是獨有千載！」車騎曰：「中郎衿抱未虛，復那得獨有？」 <br><br>24庾道季詫謝公曰：「裴郎云『謝安謂裴郎乃可不惡，何得為復飲酒！』裴郎又云：『謝安目支道林如九方皋之相馬，略其玄黃，取其俊逸。』」謝公云：「都無此二語，裴自為此辭耳！」庾意甚不以為好，因陳東亭經酒壚下賦。讀畢，都不下賞裁，直云：「君乃復作裴氏學！」於此語林遂廢。今時有者，皆是先寫，無復謝語。 <br><br>25王北中郎不為林公所知，乃著論沙門不得為高士論，大略云：「高士必在於縱心調暢。沙門雖雲俗外，反更束於教，非情性自得之謂也。」 26人問顧長康：「何以不作洛生詠？」答曰：「何至作老婢聲！」 <br><br>27殷覬、庾恆並是謝鎮西外孫。殷少而率悟，庾每不推。嘗俱詣謝公，謝公熟視殷，曰：「阿巢故似鎮西。」於是庾下聲語曰：「定何似？」謝公續復云：「巢頰似鎮西。」庾復云：「頰似，足作健不？」 <br><br>28舊目韓康伯：將肘無風骨。 <br><br>29苻宏叛來歸國，謝太傅每加接引。宏自以有才，多好上人，坐上無折之者。適王子猷來，太傅使共語。子猷直孰視良久，回語太傅云：「亦復竟不異人。」宏大慚而退。 <br><br>30支道林入東，見王子猷兄弟，還，人問：「見諸王何如？」答曰：「見一群白頸烏，但聞喚啞啞聲。」 <br><br>31王中郎舉許玄度為吏部郎，郗重熙曰：「相王好事，不可使阿訥在坐。」 <br><br>32王興道謂：謝望蔡霍霍如失鷹師。 <br><br>33桓南郡每見人不快，輒嗔云：「君得哀家梨，當復不蒸食不？」</p>
<p>1魏武少時，嘗與袁紹好為遊俠。觀人新婚，因潛入主人園中，夜叫呼云：「有偷兒賊\！」青廬中人皆出觀，魏武乃入，抽刃劫新婦，與紹還出。失道，墜枳棘中，紹不能得動。復大叫云：「偷兒在此！」紹遑迫自擲出，遂以俱免。 2魏武行役，失汲道，軍皆渴，乃令曰：「前有大梅林，饒子，甘酸可以解渴。」士卒聞之，口皆出水，乘此得及前源。 <br><br>3魏武常言：「人欲危己，己輒心動。」因語所親小人曰：「汝懷刃密來我側，我必說『心動』，執汝使行刑，汝但勿言其使，無他，當厚相報。」執者信焉，不以為懼，遂斬之。此人至死不知也。左右以為實，謀\逆者挫氣矣。 <br><br>4魏武常云：「我眠中不可妄近，近便斫人，亦不自覺。左右宜深慎此！」後陽眠，所幸一人，竊以被覆之，因便斫殺。自爾每眠，左右莫敢近者。 5袁紹年少時，曾遣人以劍擲魏武，少下，不著。魏武揆之，其後來必高。因帖臥床上，劍至果高。 <br><br>6王大將軍既為逆，頓軍姑孰。晉明帝以英武之才，猶相猜憚，乃著戎服，騎巴滇馬，繼一金馬鞭，陰察軍形勢。未至十餘里，有一客姥，居店賣食，帝過□（謁言換心）之，謂姥曰：「王敦舉兵圖逆，猜害忠良，朝廷駭懼，社稷是憂。故劬勞晨夕，用相覘察。恐行跡危露，或致狼狽。追迫之日，姥其匿之。」便與客姥馬鞭而去，行敦營匝而出。軍士覺，曰：「此非常人也！」敦臥心動，曰：「此必黃須鮮卑奴來！」命騎追之。已覺多許裡，追士因問向姥：「不見一黃須人騎馬度此邪？」姥曰：「去已久矣，不可復及。」於是騎人息意而反。 <br><br>7王右軍年減十歲時，大將軍甚愛之，恆值帳中眠。大將軍嘗先出，右軍猶未起，須臾錢鳳入，屏人論事，都忘右軍在帳中，便言逆節之謀\。右軍覺，既聞所論，知無活理，乃剔吐污頭面被褥，詐孰眠。敦論事造半，方憶右軍未起，相與大驚曰：「不得不除之！」及開帳，乃見吐唾縱橫，信其實孰眠，於是得全。於時稱其有智。 8陶公自上流來，赴蘇峻之難，令誅庾公。謂必戮庾，可以謝峻。庾欲奔竄，則不可；欲會，恐見執，進退無計。溫公勸庾詣陶，曰：「卿但遙拜，必無它。我為卿保之。」庾從溫言詣陶。至，便拜。陶自起止之，曰：「庾元規何緣拜陶士衡？」畢，又降就下坐。陶又自要起同坐。坐定，庾乃引咎責躬，深相遜謝。陶不覺釋然。 <br><br>9溫公喪婦。從姑劉氏，家值亂離散，唯有一女，甚有姿慧。姑以屬公覓婚，公密有自婚意，答云：「佳婿難得，但如嶠比，雲何？」姑云：「喪敗之餘，乞粗存活，便足慰吾餘年，何敢希汝比？」卻後少日，公報姑云：「已覓得婚處，門地粗可，婿身名宦盡不減嶠。」因下玉鏡台一枚。姑大喜。既婚，交禮，女以手披紗扇，撫掌大笑曰：「我固疑是老奴，果如所卜！」玉鏡台，是公為劉越石長史，北征劉聰所得。 <br><br>10諸葛令女，庾氏婦，既寡，誓云：「不復重出！」此女性甚正強，無有登車理。恢既許江思玄婚，乃移家近之。初誑女云：「宜徙。」於是家人一時去，獨留女在後。比其覺，已不復得出。江郎莫來，女哭詈彌甚，積日漸歇。江□（彪幾換林）暝入宿，恆在對床上。後觀其意轉帖，□（彪幾換林）乃詐厭，良久不悟，聲氣轉急。女乃呼婢云：「喚江郎覺！」江於是躍來就之，曰：「我自是天下男子，厭，何預卿事而見喚邪？既爾相關，不得不與人語。」女默然而慚，情義遂篤。 <br><br>11愍度道人始欲過江，與一傖道人為侶，謀\曰：「用舊義在江東，恐不辦得食。」便共立「心無義」。既而此道人不成渡。愍度果講義積年。後有傖人來，先道人寄語云：「為我致意愍度，無義那可立？治此計，權救饑爾！無為遂負如來也。」 <br><br>12王文度弟阿智，惡乃不翅，當年長而無人與婚。孫興公有一女，亦僻錯，又無嫁娶理。因詣文度，求見阿智。既見，便陽言：「此定可，殊不如人所傳，那得至今未有婚處？我有一女，乃不惡，但吾寒士，不宜與卿計，欲令阿智娶之。」文度欣然而啟藍田云：「興公向來，忽言欲與阿智婚。」藍田驚喜。既成婚，女之頑囂，欲過阿智。方知興公之詐。 <br><br>13范玄平為人好用智數，而有時以多數失會。嘗失官居東陽，桓大司馬在南州，故往投之。桓時方欲招起屈滯，以傾朝廷，且玄平在京，素亦有譽。桓謂遠來投己，喜躍非常。比入至庭，傾身引望，語笑歡甚。顧謂袁虎曰：「范公且可作太常卿。」范裁坐，桓便謝其遠來意。范雖實投桓，而恐以趨時損名，乃曰：「雖懷朝宗，會有亡兒瘞在此，故來省視。」桓悵然失望，向之虛佇，一時都盡。 <br><br>14謝遏年少時，好著紫羅香囊，垂覆手，太傅患之，而不欲傷其意。乃譎與賭，得即燒之。</p>
<p>1諸葛宏在西朝，少有清譽，為王夷甫所重。時論亦以擬王。後為繼母族黨所讒，誣之為狂逆。將遠徙，友人王夷甫之徒，詣檻車與別。宏問：「朝廷何以徙我？」王曰：「言卿狂逆。」宏曰：「逆則應殺，狂何所徙。」 2桓公入蜀，至三峽中，部伍中有得猿子者。其母緣岸哀號，行百餘里不去，遂跳上船，至便即絕。破其腹中，腸皆寸寸斷。公聞之怒，命黜其人。 <br><br>3殷中軍被廢，在信安，終日恆書空作字。揚州吏民尋義逐之，竊視，唯作「咄咄怪事」四字而已。 <br><br>4桓公坐有參軍椅蒸薤不時解；共食者又不助，而椅終不放。舉坐皆笑。桓公曰：「同盤尚不相助，況復危難乎？」敕令免官。 5殷中軍廢後，恨簡文曰：「上人著百尺樓上，儋梯將去。」 <br><br>6鄧竟陵免官後赴山陵，過見大司馬桓公，公問之曰：「卿何以更瘦？」鄧曰：「有愧於叔達，不能不恨於破甑！」 <br><br>7桓宣武既廢太宰父子，仍上表曰：「應割近情，以存遠計。若除太宰父子，可無後憂。」簡文手答表曰：「所不忍言，況過於言？」宣武又重表，辭轉苦切。簡文更答曰：「若晉室靈長，明公便宜奉行此詔；如大運\去矣，請避賢路！」桓公讀詔，手戰流汗，於此乃止。太宰父子遠徙新安。 8桓玄敗後，殷仲文還為大司馬咨議，意似二三，非復往日。大司馬府廳前有一老槐，甚扶疏。殷因月朔，與眾在廳，視槐良久，歎曰：「槐樹婆娑，無復生意！」 <br><br>9殷仲文既素有名望，自謂必當阿衡朝政。忽作東陽太守，意甚不平，及之郡，至富陽，慨然歎曰：「看此山川形勢，當復出一孫伯符！」</p>
<p>1和嶠性至儉，家有好李，王武子求之，與不過數十。王武子因其上直，率將少年能食之者，持斧詣園，飽共啖畢，伐之，送一車枝與和公，問曰：「何如君李？」和既得，唯笑而已。 <br><br>2王戎儉吝，其從子婚，與一單衣，後更責之。 <br><br>3司徒王戎既貴且富，區宅、僮牧，膏田水碓之屬，洛下無比。契書鞅掌，每與夫人燭下散籌算計。 <br><br>4王戎有好李，賣之，恐人得其種，恆鑽其核。 5王戎女適裴□（危頁），貸錢數萬。女歸，戎色不說，女遽還錢，乃釋然。 <br><br>6衛江州在尋陽，有知舊人投之，都不料理，唯餉「王不留行」一斤，此人得餉，便命駕。李弘范聞之，曰：「家舅刻薄，乃復趨使草木。」 <br><br>7王丞相儉節，帳下甘果盈溢不散。涉春爛敗，都督白之，公令捨去，曰：「慎不可令大郎知。」 <br><br>8蘇峻之亂，庾太尉南奔見陶公。陶公雅相賞重。陶性儉吝。及食，啖薤，庾因留白。陶問：「用此何為？」庾云：「故可種。」於是大歎庾非唯風流，兼有治實。 9郗公大聚斂，有錢千萬。嘉賓意甚不同，常朝旦問訊。郗家法：子弟不坐。因倚語移時，遂及財貨事。郗公曰：「汝正當欲得吾錢耳！」乃開庫一日，令任意用。郗公始正謂損數百萬許，嘉賓遂一日乞與親友、周旋略盡。郗公聞之，驚怪不能已已。</p>
<p>1石崇每要客燕集，常令美人行酒；客飲酒不盡者，使黃門交斬美人。王丞相與大將軍嘗共詣崇。丞相素不善飲，輒自勉強，至於沈醉。每至大將軍，固不飲以觀其變，已斬三人，顏色如故，尚不肯飲。丞相讓之，大將軍曰：「自殺伊家人，何預卿事！」 2石崇廁常有十餘婢侍列，皆麗服藻飾，置甲煎粉、沈香之屬，無不畢備。又與新衣著令出。客多羞不能如廁。王大將軍往，脫故衣，著新衣，神色傲然。群婢相謂曰：「此客必能作賊\。」 3武帝嘗降王武子家，武子供饌，並用琉璃器。婢子百餘人，皆綾羅褲□（衣羅），以手擎飲食。蒸□（犬屯）肥美，異於常味。帝怪而問之。答曰：「以人乳飲□（犬屯）。」帝甚不平，食未畢，便去。王、石所未知作。 <br><br>4王君夫以□（米台）□（□革換米）澳釜，石季倫用蠟燭作炊。君夫作紫絲巾步障碧綾裹四十里，石崇作錦\步障五十里以敵之。石以椒為泥，王以赤石脂泥壁。 <br><br>5石崇為客作豆粥，咄嗟便辦。恆冬天得韭□（艸水並）齏。又牛形狀氣力不勝王愷牛，而與愷出遊，極晚發，爭入洛城，崇牛數十步後，迅若飛禽，愷牛絕走不能及。每以此三事□（手益）腕。乃密貨崇帳下都督及御車人，問所以。都督曰：「豆至難煮，唯豫作熟末，客至，作白粥以投之。韭□（艸水並）齏是搗韭根，雜以麥苗爾。」復問馭人牛所以駛。馭人云：「牛本不遲，由將車人不及制之爾。急時聽偏轅，則駛矣。」愷悉從之，遂爭長。石崇後聞，皆殺告者。 6王君夫有牛名「八百里駁」，常瑩其蹄角。王武子語君夫：「我射不如卿，今指賭卿牛，以千萬對之。」君夫既恃手快，且謂駿物無有殺理，便相然可，令武子先射。武子一起便破的，卻據胡床，叱左右：「速探牛心來！」須臾，炙至，一臠便去。 <br><br>7王君夫嘗責一人無服余□（衣日），因直內著曲□（門合）重閨裡，不聽人將出。遂饑經日，迷不知何處去。後因緣相為垂死，乃得出。 8石崇與王愷爭豪，並窮綺麗，以飾輿服。武帝，愷之甥也，每助愷。嘗以一珊瑚樹高二尺許賜愷。枝柯扶疏，世罕其比。愷以示崇；崇視訖，以鐵如意擊之，應手而碎。愷既惋惜，又以為疾己之寶，聲色甚厲。崇曰：「不足恨，今還卿。」乃命左右悉取珊瑚樹，有三尺、四尺，條干絕世，光彩溢目者六七枚，如愷許比甚眾。愷惘然自失。 <br><br>9王武子被責，移第北邙下。於時人多地貴，濟好馬射，買地作埒，編錢幣地竟埒。時人號曰「金溝」。 10石崇每與王敦入學戲，見顏、原象而歎曰：「若與同升孔堂，去人何必有間！」王曰：「不知餘人雲何，子貢去卿差近。」石正色云：「士當令身名俱泰，何至以甕牖語人！」 11彭城王有快牛，至愛惜之。王太尉與射，賭得之。彭城王曰：「君欲自乘，則不論；若欲啖者，當以二十代之。既不廢啖，又存所愛。」王遂殺啖。 <br><br>12王右軍少時，在周侯末坐，割牛心啖之，於此改觀。</p>
<p>1魏武有一妓，聲最清高，而情性酷惡。欲殺則愛才，欲置則不堪。於是選百人，一時俱教。少時，還有一人聲及之，便殺惡性者。 <br><br>2王藍田性急。嘗食雞子，以箸刺之，不得，便大怒，舉以擲地。雞子於地圓轉未止，仍下地以屐齒碾之，又不得，□（目真）甚，復於地取內口中，嚙破即吐之。王右軍聞而大笑曰：「使安期有此性，猶當無一豪可論，況藍田邪？」 <br><br>3王司州嘗乘雪往王螭許。司州言氣少有牾逆於螭，便作色不夷。司州覺惡，便輿床就之，持其臂曰：「汝詎復足與老兄計？」螭撥其手曰：「冷如鬼子手馨，強來捉人臂！」 <br><br>4桓宣武與袁彥道樗蒲。袁彥道齒不合，遂厲色擲去五木。溫太真云：「見袁生遷怒，知顏子為貴。」 <br><br>5謝無奕性粗強，以事不相得，自往數王藍田，肆言極罵。王正色面壁不敢動。半日謝去，良久，轉頭問左右小吏曰：「去未？」答云：「已去。」然後復坐。時人歎其性急而能有所容。 <br><br>6王令詣謝公，值習鑿齒已在坐，當與並榻。王徙倚不坐，公引之與對榻。去後，語胡兒曰：「子敬實自清立，但人為爾多衿咳，殊足損其自然。」 <br><br>7王大、王恭嘗俱在何僕射坐。恭時為丹陽尹，大始拜荊州。訖將乖之際，大勸恭酒，恭不為飲，大逼強之，轉苦。便各以裙帶繞手。恭府近千人，悉呼入齋；大左右雖少，亦命前，意便欲相殺。何僕射無計，因起排坐二人之間，方得分散。所謂勢利之交，古人羞之。 <br><br>8桓南郡小兒時，與諸從兄弟各養鵝共鬥。南郡鵝每不如，甚以為忿。乃夜往鵝欄間，取諸兄弟鵝悉殺之。既曉，家人鹹以驚駭，雲是變怪，以白車騎。車騎曰：「無所致怪，當是南郡戲耳！」問，果如之。</p>
<p>1王平子形甚散朗，內實勁俠。 2袁悅有口才，能短長說，亦有精理。始作謝玄參軍，頗被禮遇。後丁艱，服除還都，唯繼戰國策而已。語人曰：「少年時讀論語、老子，又看莊、易，此皆是病痛事，當何所益邪？天下要物，正有戰國策。」既下，說司馬孝文王，大見親待，幾亂機軸，俄而見誅。 3孝武甚親敬王國寶、王雅。雅薦王□（王旬）於帝，帝欲見之。嘗夜與國寶、雅相對，帝微有酒色，令喚□（王旬），垂至，已聞卒傳聲，國寶自知才出□（王旬）下，恐傾奪要寵，因曰：「王□（王旬）當今名流，陛下不宜有酒色見之，自可別詔召之。」帝然其言，心以為忠，遂不見□（王旬）。 <br><br>4王緒數讒殷荊州於王國寶，殷甚患之，求術於王東亭。曰：「卿但數詣王緒，往輒屏人，因論它事。如此，則二王之好離矣。」殷從之。國寶見王緒，問曰：「比與仲堪屏人何所道？」緒云：「故是常往來，無它所論。」國寶謂緒於己有隱，果情好日疏，讒言以息。</p>
<p>1魏文帝忌弟任城王驍壯。因在卞太后□（門合）共圍棋，並啖棗，文帝以毒置諸棗蒂中。自選可食者而進，王弗悟，遂雜進之。既中毒，太后索水救之。帝預敕左右毀瓶罐，太后徒跣趨井，無以汲。須臾，遂卒。復欲害東阿，太后曰：「汝已殺我任城，不得復殺我東阿。」 <br><br>2王渾後妻，琅邪顏氏女。王時為徐州刺史，交禮拜訖，王將答拜，觀者鹹曰：「王侯州將，新婦州民，恐無由答拜。」王乃止。武子以其父不答拜，不成禮，恐非夫婦；不為之拜，謂為顏妾。顏氏恥之。以其門貴，終不敢離。 <br><br>3陸平原河橋敗，為盧志所讒，被誅。臨刑歎曰：「欲聞華亭鶴唳，可復得乎！」 <br><br>4劉琨善能招延，而拙於撫御。一日雖有數千人歸投，其逃散而去亦復如此。所以卒無所建。 <br><br>5王平子始下，丞相語大將軍：「不可復使羌人東行。」平子面似羌。 <br><br>6王大將軍起事，丞相兄弟詣闕謝。周侯深憂諸王，始入，甚有憂色。丞相呼周侯曰：「百口委卿！」周直過不應。既入，苦相存救。既釋，周大說，飲酒。及出，諸王故在門。周曰：「今年殺諸賊\奴，當取金印如斗大系肘後。」大將軍至石頭，問丞相曰：「周侯可為三公不？」丞相不答。又問：「可為尚書令不？」又不應。因云：「如此，唯當殺之耳！」復默然。逮周侯被害，丞相後知周侯救己，歎曰：「我不殺周侯，周侯由我而死。幽冥中負此人！」 <br><br>7王導、溫嶠俱見明帝，帝問溫前世所以得天下之由。溫未答。頃，王曰：「溫嶠年少未諳，臣為陛下陳之。」王乃具敘宣王創業之始，誅夷名族，寵樹同己。及文王之末，高貴鄉公事。明帝聞之，復面著床曰：「若如公言，祚安得長！」 <br><br>8王大將軍於眾坐中曰：「諸周由來未有作三公者。」有人答曰：「唯周侯邑五馬領頭而不克。」大將軍曰：「我與周，洛下相遇，一面頓盡。值世紛紜，遂至於此！」因為流涕。 <br><br>9溫公初受劉司空使勸進，母崔氏固駐之，嶠絕裾而去。迄於崇貴，鄉品猶不過也。每爵皆發詔。 <br><br>10庾公欲起周子南，子南執辭愈固。庾每詣周，庾從南門入，周從後門出。庾嘗一往奄至，周不及去，相對終日。庾從周索食，周出蔬食，庾亦強飯，極歡；並語世故，約相推引，同佐世之任。既仕，至將軍二千石，而不稱意。中宵慨然曰：「大丈夫乃為庾元規所賣！」一歎，遂發背而卒。 <br><br>11阮思曠奉大法，敬信甚至。大兒年未弱冠，忽被篤疾。兒既是偏所愛重，為之祈請三寶，晝夜不懈。謂至誠\有感者，必當蒙佑。而兒遂不濟。於是結恨釋氏，宿命都除。 <br><br>12桓宣武對簡文帝，不甚得語。廢海西後，宜自申敘，乃豫撰數百語，陳廢立之意。既見簡文，簡文便泣下數十行。宣武矜愧，不得一言。 13桓公臥語曰：「作此寂寂，將為文、景所笑！」既而屈起坐曰：「既不能流芳後世，亦不足復遺臭萬載邪？」 <br><br>14謝太傅於東船行，小人引船，或遲或速，或停或待，又放船從橫，撞人觸岸。公初不呵譴。人謂公常無嗔喜。曾送兄征西葬還，日莫雨駛，小人皆醉，不可處分。公乃於車中，手取車柱撞馭人，聲色甚厲。夫以水性沈柔，入隘奔激。方之人情，固知道迫隘之地，無得保其夷粹。 15簡文見田稻不識，問是何草？左右答是稻。簡文還，三日不出，云：「寧有賴其末而不識其本？」 <br><br>16桓車騎在上明畋獵。東信至，傳淮上大捷。語左右云：「群謝年少，大破賊\。」因發病薨。談者以為此死，賢於讓揚之荊。 <br><br>17桓公初報破殷荊州，曾講論語，至「富與貴是人之所欲，不以其道得之不處」。玄意色甚惡。</p>
<p>1王敦初尚主，如廁，見漆箱盛干棗，本以塞鼻，王謂廁上亦下果，食遂至盡。既還，婢擎金澡盤盛水，琉璃碗盛澡豆，因倒著水中而飲之，謂是干飯。群婢莫不掩口而笑之。 <br><br>2元皇初見賀司空，言及吳時事，問：「孫皓燒鋸截一賀頭，是誰？」司空未得言，元皇自憶曰：「是賀劭。」司空流涕曰：「臣父遭遇無道，創巨痛深，無以仰答明詔。」元皇愧慚，三日不出。 3蔡司徒渡江，見彭蜞，大喜曰：「蟹有八足，加以二螯。」令烹之。既食，吐下委頓，方知非蟹。後向謝仁祖說此事，謝曰：「卿讀爾雅不熟，幾為勸學死。」 <br><br>4任育長年少時，甚有令名。武帝崩，選百二十挽郎，一時之秀彥，育長亦在其中。王安豐選女婿，從挽郎搜其勝者，且擇取四人，任猶在其中。童少時神明可愛，時人謂育長影亦好。自過江，便失志。王丞相請先度時賢共至石頭迎之，猶作疇日相待，一見便覺有異。坐席竟，下飲，便問人云：「此為茶？為茗？」覺有異色，乃自申明云：「向問飲為熱為冷耳。」嘗行從棺邸下度，流涕悲傷。王丞相聞之曰：「此是有情癡。」 <br><br>5謝虎子嘗上屋熏鼠，胡兒既無由知父為此事。聞人道「癡人有作此者」。戲笑之。時道此非復一過。太傅既了己之不知，因其言次，語胡兒曰：「世人以此謗中郎，亦言我共作此。」胡兒懊熱，一月閉齋不出。太傅虛托引己之過，一相開悟，可謂德教。 6殷仲堪父病虛悸，聞床下蟻動，謂是牛鬥。孝武不知是殷公，問仲堪：「有一殷病如此不？」仲堪流涕而起曰：「臣進退維谷。」 7虞哮父為孝武侍中，帝從容問曰：「卿在門下，初不聞有所獻替。」虞家富春，近海，謂帝望其意氣，對曰：「天時尚暖，□（上制下魚）魚蝦□（魚羌）未可致，尋當有所上獻。」帝撫掌大笑。 <br><br>8王大喪後，朝論或云：「國寶應作荊州。」國寶主簿夜函白事，云：「荊州事已行。」國寶大喜，而夜開□（門合），喚綱紀話勢，雖不及作荊州，而意色甚恬。曉遣參問，都無此事。即喚主簿數之曰：「卿何以誤人事邪？」</p>
<p>1魏甄後惠而有色，先為袁熙妻，甚獲寵。曹公之屠鄴也，令疾召甄，左右白：「五官中郎已將去。」公曰：「今年破賊\，正為奴。」 2荀奉倩與婦至篤，冬月婦病熱，乃出中庭自取冷，還以身熨之。婦亡，奉倩後少時亦卒。以是獲譏於世。奉倩曰：「婦人德不足稱，當以色為主。」裴令聞之，曰：「此乃是興到之事，非盛德言，冀後人未昧此語。」 3賈公閭後妻郭氏酷妒。有男兒名黎民，生載周，充自外還，乳母抱兒在中庭，兒見充喜踴，充就乳母手中嗚之。郭遙望見，謂充愛乳母，即殺之。兒悲思啼泣，不飲它乳，遂死。郭後終無子。 <br><br>4孫秀降晉，晉武帝厚存寵之，妻以姨妹蒯氏，室家甚篤。妻嘗妒，乃罵秀為「貉子」，秀大不平，遂不復入。蒯氏大自悔責，請救於帝。時大赦，群臣鹹見。既出，帝獨留秀，從容謂曰：「天下曠蕩，蒯夫人可得從其例不？」秀免冠而謝，遂為夫婦如初。 <br><br>5韓壽美姿容，賈充辟以為掾。充每聚會，賈女於青？？？？？瑣中看，見壽，說之，恆懷存想，發於吟詠。後婢往壽家，具述如此，並言女光麗。壽聞之心動，遂請婢潛修音問。及期往宿。壽蹺捷絕人，逾牆而入，家中莫知。自是充覺女盛自拂拭，說暢有異於常。後會諸吏，聞壽有奇香之氣，是外國所貢，一著人則歷月不歇。充計武帝唯賜己及陳騫，余家無此香，疑壽與女通，而垣牆重密，門□（門合）急峻，何由得爾？乃託言有盜，令人修牆。使反，曰：「其餘無異，唯東北角如有人跡，而牆高非人所逾。」充乃取女左右婢考問。即以狀對。充秘之，以女妻壽。 6王安豐婦，常卿安豐。安豐曰：「婦人卿婿，於禮為不敬，後勿復爾。」婦曰：「親卿愛卿，是以卿卿；我不卿卿，誰當卿卿？」遂恆聽之。</p>
<p>1孫秀既恨石崇不與綠珠，又憾潘岳昔遇之不以禮。後秀為中書令。岳省內見之，因喚曰：「孫令，憶疇昔周旋不？」秀曰：「中心藏之，何日忘之？」岳於是始知必不免。後收石崇、歐陽堅石，同日收岳。石先送市，亦不相知。潘後至，石謂潘曰：「安仁，卿亦復爾邪？」潘曰：「可謂『白首同所歸』。」潘金谷集詩云：「投分寄石友，白首同所歸。」乃成其讖。 <br><br>2劉□（王與）兄弟少時為王愷所憎，嘗召二人宿，欲默除之。令作□（阜亢），□（阜亢）畢，垂加害矣。石崇素與□（王與）、琨善，聞就愷宿，知當有變，便夜往詣愷，問二劉所在？愷卒迫不得諱，答云：「在後齋中眠。」石便徑入，自牽出，同車而去。語曰：「少年，何以輕就人宿？」 <br><br>3王大將軍執司馬愍王，夜遣世將載王於車而殺之，當時不盡知也。雖愍王家亦未之皆悉，而無忌兄弟皆稚。王胡之與無忌，長甚相暱。胡之嘗共游，無忌入告母，請為饌。母流涕曰：「王敦昔肆酷汝父，假手世將。吾所以積年不告汝者，王氏門強，汝兄弟尚幼，不欲使此聲著，蓋以避禍耳！」無忌驚號，抽刃而出，胡之去已遠。 <br><br>4應鎮南作荊州，王修載、譙王子無忌同至新亭與別。坐上賓甚多，不悟二人俱到。有一客道：「譙王丞致禍，非大將軍意，正是平南所為耳。」無忌因奪直兵參軍刀，便欲斫，修載走投水，舸上人接取，得免。 <br><br>5王右軍素輕藍田。藍田晚節論譽轉重，右軍尤不平。藍田於會稽丁艱，停山陰治喪。右軍代為郡，屢言出吊，連日不果。後詣門自通，主人既哭，不前而去，以陵辱之。於是彼此嫌隙大構。後藍田臨揚州，右軍尚在郡。初得消息，遣一參軍詣朝廷，求分會稽為越州。使人受意失旨，大為時賢所笑。藍田密令從事數其郡諸不法，以先有隙，令自為其宜。右軍遂稱疾去郡，以憤慨至終。 <br><br>6王東亭與孝伯語，後漸異。孝伯謂東亭曰：「卿便不可復測！」答曰：「王陵廷爭，陳平從默，但問克終雲何耳。」 <br><br>7王孝伯死，懸其首於大桁。司馬太傅命駕出，至標所，孰視首，曰：「卿何故趣，欲殺我邪？」 <br><br>8桓玄將篡，桓修欲因玄在修母許襲之。庾夫人云：「汝等近，過我餘年，我養之，不忍見行此事。」</p>
